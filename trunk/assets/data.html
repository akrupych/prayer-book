<html>

<head>
	<meta charset="utf-8">

	<style>
		h1, h2, h3, h4, h5, h6
		{
			text-align: center;
			color: red;
		}
		span.red
		{
			font-style: italic;	
			color: red;
		}
		a
		{
			color: red;
		}
		.bold
		{
			font-weight: bold;
		}
		.italic
		{
			font-weight: italic;
		}
	</style>

	<script>

		function resize(floatFactor) {
		    if (document.body.style.zoom == "") document.body.style.zoom = 1;
		    document.body.style.zoom = parseFloat(document.body.style.zoom) + floatFactor;
		}

		function setMode(dayOrNight) {
		    if (dayOrNight == "night") {
		        document.body.style.background = "black";
		        document.body.style.color = "white";
		    } else if (dayOrNight == "day") {
		        document.body.style.background = "white";
		        document.body.style.color = "black";
		    }
		}
		
	</script>
</head>

<body>

<a href="#Молитви" class="bold">Молитви</a></p>
<a href="#Щоденні молитви">Щоденні молитви</a></p>
<a href="#Ранішні молитви">Ранішні молитви</a></p>
<a href="#Молитви при трапезі">Молитви при трапезі</a></p>
<a href="#Молитви на кожний день тижня">Молитви на кожний день тижня</a></p>
<a href="#Вечірні молитви">Вечірні молитви</a></p>
<a href="#Молитви на різні потреби">Молитви на різні потреби</a></p>
<a href="#Молитва Іларіона, митрополита Київського">Молитва Іларіона, митрополита Київського</a></p>
<a href="#Молитви митрополита Андрея">Молитви митрополита Андрея</a></p>
<a href="#Молитви до українських святих">Молитви до українських святих</a></p>
<a href="#Молитви за прославу українських слуг божих">Молитви за прославу українських слуг божих</a></p>
<a href="#Молитви на чотках і вервиці">Молитви на чотках і вервиці</a></p>
<a href="#Святі таїнства" class="bold">Святі таїнства</a></p>
<a href="#Таїнства хрещення і миропомазання">Таїнства хрещення і миропомазання</a></p>
<a href="#Молитви перед хрещенням">Молитви перед хрещенням</a></p>
<a href="#Чин хрещення">Чин хрещення</a></p>
<a href="#Чин миропомазання">Чин миропомазання</a></p>
<a href="#Як хрестити в небезпеці смерти">Як хрестити в небезпеці смерти</a></p>
<a href="#Таїнство покаяння">Таїнство покаяння</a></p>
<a href="#Взірець доброї сповіді">Взірець доброї сповіді</a></p>
<a href="#Пресвята Євхаристія">Пресвята Євхаристія</a></p>
<a href="#Молитви перед святим причастям">Молитви перед святим причастям</a></p>
<a href="#Молитви по святім причастю">Молитви по святім причастю</a></p>
<a href="#Таїнство подружжя">Таїнство подружжя</a></p>
<a href="#Обряд заручин">Обряд заручин</a></p>
<a href="#Чин вінчання">Чин вінчання</a></p>
<a href="#Таїнство священства">Таїнство священства</a></p>
<a href="#Таїнство єлеопомазання">Таїнство єлеопомазання</a></p>
<a href="#Богослуження" class="bold">Богослуження</a></p>
<a href="#Акафіст до Ісуса Христа">Акафіст до Ісуса Христа</a></p>
<a href="#Акафіст до Богородиці">Акафіст до Богородиці</a></p>
<a href="#Молебень до Христа Спасителя">Молебень до Христа Спасителя</a></p>
<a href="#Молебень до Христа Чоловіколюбця">Молебень до Христа Чоловіколюбця</a></p>
<a href="#Молебень до Богоматері">Молебень до Богоматері</a></p>
<a href="#Чин вечірні">Чин вечірні</a></p>
<a href="#Чин утрені">Чин утрені</a></p>
<a href="#Чин священної Літургії" class="bold">Чин священної Літургії</a></p>
<a href="#Молитви перед Літургією">Молитви перед Літургією</a></p>
<a href="#Проскомидія">Проскомидія</a></p>
<a href="#Літургія св. Йоана Золотоустого і Василія Великого">Літургія св. Йоана Золотоустого і Василія Великого</a></p>
<a href="#Літургія Слова">Літургія Слова</a></p>
<a href="#Літургія Жертви">Літургія Жертви</a></p>
<a href="#Анафора Літургії Василія Великого">Анафора Літургії Василія Великого</a></p>
<a href="#Відпусти на Літургії">Відпусти на Літургії</a></p>
<a href="#Літургія передшеосвячених дарів">Літургія передшеосвячених дарів</a></p>
<a href="#Чин панахиди">Чин панахиди</a></p>
<a href="#Чин похорону">Чин похорону</a></p>
<a href="#Чин малого освячення води">Чин малого освячення води</a></p>
<a href="#Утреня Пасхи">Утреня Пасхи</a></p>
<a href="#Служби на різні потреби" class="bold">Служби на різні потреби</a></p>
<a href="#Служба за померлих">Служба за померлих</a></p>
<a href="#Служба на всяке прошення">Служба на всяке прошення</a></p>
<a href="#Служба подяки">Служба подяки</a></p>
<a href="#Служба про поміч Святого Духа">Служба про поміч Святого Духа</a></p>
<a href="#Служба за недужих">Служба за недужих</a></p>
<a href="#Служба за подорожніх">Служба за подорожніх</a></p>
<a href="#Воскресна служба восьми гласів">Воскресна служба восьми гласів</a></p>
<a href="#Повсякденна служба">Повсякденна служба</a></p>
<a href="#Загальні служби святим">Загальні служби святим</a></p>
<a href="#Служби на рухомі свята">Служби на рухомі свята</a></p>
<a href="#Служби празників і святим">Служби празників і святим</a></p>
<a href="#Поучення">Поучення</a></p>
<a href="#Катихизмові правди">Катихизмові правди</a></p>
<a href="#Молитва душі до Бога">Молитва душі до Бога</a></p>
<a href="#«Отче наш», Наука митр. Андрея">«Отче наш», Наука митр. Андрея</a></p>
<a href="#Ісусова молитва">Ісусова молитва</a></p>
<a href="#Читаймо Боже слово">Читаймо Боже слово</a></p>
<a href="#Пісні">Пісні</a></p>
<a href="#Календар">Календар</a></p>

<h1><a name="Молитви">МОЛИТВИ</a></h1>

<h2><a name="Щоденні молитви">ЩОДЕННІ МОЛИТВИ</a></h2>
<p>В ім’я Отця, і Сина, і Святого Духа. Амінь <span class="red">(3)</span>.</p>
<p>Молитвами святих отців наших, Господи Ісусе Христе, Боже наш, помилуй нас. Амінь.</p>
<p>Слава Тобі, Боже наш, слава Тобі.</p>

<h3>Молитва до Святого Духа</h3>
<p>Царю небесний, утішителю, Душе істини, що всюди єси і все наповняєш, скарбе дібр і життя подателю, прийди і вселися в нас, і очисти нас від усякої скверни, і спаси, благий, душі наші.</p>

<h3>Трисвяте</h3>
<p>Святий Боже, святий кріпкий, святий безсмертний, помилуй нас <span class="red">(3)</span>.</p>

<h3>Славослов’я</h3>
<p>Слава Отцю, і Сину, і Святому Духові, і нині, і повсякчас, і на віки віків. Амінь.</p>

<h3>Молитва до Пресвятої Тройці</h3>
<p>Пресвята Тройце, помилуй нас; Господи, очисти гріхи наші; Владико, прости беззаконня наші; Святий, посіти і зціли немочі наші імени твого ради.</p>
<p>Господи, помилуй <span class="red">(3)</span></p>
<p>Слава Отцю, і Сину, і Святому Духові, і нині, і повсякчас, і на віки віків. Амінь.</p>

<h3>Господня молитва</h3>
<p>Отче наш, Ти, що єси на небесах, нехай святиться ім’я Твоє, нехай прийде царство Твоє, нехай буде воля Твоя, як на небі, так і на землі. Хліб наш насущний дай нам днесь; і прости нам довги наші, як і ми прощаємо довжникам нашим; і не введи нас у спокусу, але ізбав нас від лукавого.</p>
<p>Бо Твоє єсть царство, і сила, і слава, Отця, і Сина, і Святого Духа, нині і повсякчас, і на віки віків. Амінь.</p>
<p>Господи, помилуй <span class="red">(12)</span></p>
<p>Слава Отцю, і Сину, і Святому Духові, і нині, і повсякчас, і на віки віків. Амінь.</p>

<h3>Поклін Ісусові Христові</h3>
<p>Прийдіте, поклонімся цареві нашому – Богу.</p>
<p>Прийдіте, поклонімся Христові, цареві нашому – Богу.</p>
<p>Прийдіте, поклонімся і припадім до самого Господа Ісуса Христа – царя і Бога нашого.</p>

<h3>Псалом 50</h3>
<p>Помилуй мене, Боже, по великій милості Твоїй, і по множеству щедрот Твоїх очисти беззаконня моє.</p>
<p>Найпаче обмий мене з беззаконня мого і від гріха мого очисти мене.</p>
<p>Бо беззаконня моє я знаю і гріх мій є завжди передо мною.</p>
<p>Проти Тебе єдиного я згрішив і перед Тобою зло вчинив, то і правий Ти в словах твоїх і переможеш, коли будеш судити.</p>
<p>Це бо в беззаконнях я зачатий і в гріхах родила мене мати моя.</p>
<p>Це бо істину полюбив єси, невідоме й таємне мудрости своєї явив Ти мені.</p>
<p>Окропи мене іссопом, і очищуся, обмий мене, і стану біліший від снігу.</p>
<p>Дай мені почути радість і веселість, зрадіють кості сокрушені.</p>
<p>Відверни лице Твоє від гріхів моїх і всі беззаконня мої очисти.</p>
<p>Серце чисте утвори в мені, Боже, і духа правого обнови в нутрі моєму.</p>
<p>Не відкинь мене від лиця Твого і Духа Твого Святого не відійми від мене.</p>
<p>Верни мені радість спасення Твого і духом владичним утверди мене.</p>
<p>Вкажу беззаконним дороги Твої, і нечестиві до Тебе навернуться.</p>
<p>Ізбав мене від вини крови, Боже, Боже спасення мого, і язик мій радісно прославить справедливість Твою.</p>
<p>Господи, губи мої відкрий, і уста мої сповістять хвалу Твою.</p>
<p>Бо, якби Ти жертви захотів, дав би я, та всепалення не миле Тобі.</p>
<p>Жертва Богові – дух сокрушений, серцем сокрушеним і смиренним Бог не погордить.</p>
<p>Ущаслив, Господи, благоволінням Твоїм Сіон і нехай здвигнуться стіни єрусалимські.</p>
<p>Тоді уподобаєш собі жертву правди, приношення і всепалення, тоді положать на вівтар твій тельців.</p>

<h3>Символ віри</h3>
<p>Вірую в єдиного Бога Отця, вседержителя, творця неба і землі, і всього видимого і невидимого.</p>
<p>І в єдиного Господа Ісуса Христа, Сина Божого, єдинородного, від Отця родженого перед усіма віками – світло від світла, Бога істинного від Бога істинного, родженого, несотвореного, єдиносущного з Отцем, що через Нього все сталося.</p>
<p>Він задля нас, людей, і нашого ради спасення зійшов із небес, і воплотився з Духа Святого і Марії Діви, і стався чоло віком.</p>
<p>І був розп’ятий за нас за Понтія Пилата, і страждав, і був похований, і воскрес у третій день, згідно з писанням. І вознісся на небо, і сидить праворуч Отця. І вдруге прийде зо славою судити живих і мертвих, а його царству не буде кінця.</p>
<p>І в Духа Святого, Господа животворящого, що від Отця і Сина ізходить, що з Отцем і Сином рівнопоклоняємий і рівнославимий, що говорив через пророків.</p>
<p>В єдину, святу, соборну й апостольську Церкву.</p>
<p>Ісповідую одне хрещення на відпущення гріхів.</p>
<p>Очікую воскресення мертвих і життя будучого віку. Амінь.</p>

<h3>Покаянна молитва</h3>
<p>Ослаби, прости, відпусти, Боже, прогрішення наші, вольні і невольні, що в слові і в ділі, свідомі і несвідомі, що в думці й у помислі, що вдень і вночі – все нам прости, бо Ти благий і чоловіколюбець.</p>

<h3>Молитви до Пресвятої Богоматері</h3>
<p>Богородице Діво, радуйся, благодатна Маріє, Господь з Тобою. Благословенна Ти між женами і благословенний плід утроби Твоєї, бо Ти породила Христа Спаса, Ізбавителя душ наших.</p>
<p>Достойно є воістину величати блаженною Тебе, Богородицю, присноблаженну, і пренепорочну, і Матір Бога нашого. Чеснішу від херувимів і незрівнянно славнішу від серафимів, що без зотління Бога Слово породила, сущу Богородицю, Тебе величаємо.</p>
<p>Під Твою милість прибігаємо, Богородице Діво, молитвами нашими в скорботах не погорди, але від бід ізбав нас, єдина чиста і благословенна.</p>
<p>Преславна приснодіво Богородице, прийми молитви наші і донеси їх Синові Твоєму і Богові нашому, щоб спас задля Тебе душі наші.</p>

<h3>Молитва до ангелів</h3>
<p>Всі небесні сили, святі ангели й архангели, моліть Бога за нас, грішних.</p>

<h3>Молитва до всіх святих</h3>
<p>Святі славні і всехвальні апостоли, пророки, мученики і всі святі, моліть Бога за нас, грішних.</p>

<h3>Величання Пресвятої</h3>
<p>Уповання нам – Отець, прибіжище наше – Син, і покровитель нам – Дух Святий. Тройце Свята, Боже наш, слава Тобі.</p>

<h3>Митарева молитва</h3>
<p>Боже, милостивий будь мені, грішному (грішній).</p>
<p>Боже, очисти мої гріхи і помилуй мене.</p>
<p>Без числа нагрішив (нагрішила) я, Господи, прости мені.</p>
<p>В ім’я Отця, і Сина, і Святого Духа. Амінь <span class="red">(3).</span></p>

<p><span class="red">У часі Великого посту (чотиридесятниці) мовимо цю покаянну молитву з поклонами:</span></p>

<h3>Молитва святого Єфрема</h3>
<p>Господи і Владико життя мого, дух млявости, недбайливости, владолюбства й пустослів’я віджени від мене. <span class="red">Доземний поклін.</span></p>
<p>Дух же доброчесности і смиренномудрія, терпіння й любови даруй мені, недостойному рабові Твоєму (недостойній рабі Твоїй). <span class="red">Доземний поклін.</span></p>
<p>Так, Господи царю, дай мені зріти мої прогрішення і не осуджувати брата мого, бо Ти благословен єси на віки віків. Амінь. <span class="red">Доземний поклін.</span></p>
<p><span class="red">Після цього 12 малих поклонів, молячись:</span></p>
<p>Боже, милостивий будь мені, грішному (грішній).</p>
<p>Боже, очисти мої гріхи і помилуй мене.</p>
<p>Без числа нагрішив (нагрішила) я, Господи, прости мені.</p>
<p><span class="red">Відтак:</span> Господи і Владико життя мого, дух млявости, недбайливости, владолюбства й пустослів’я віджени від мене. Дух же доброчесности і смиренномудрія, терпіння й любови даруй мені, недостойному рабові Твоєму (недостойній рабі Твоїй). Так, Господи царю, дай мені зріти мої прогрішення і не осуджувати брата мого, бо Ти благословен єси на віки віків. Амінь. <span class="red">Доземний поклін.</span></p>

<p><span class="red">Від Великодня до Вознесення, замість молитви до Святого Духа «Царю небесний»:</span></p>

<h3>Воскресний тропар</h3>
<p>Христос воскрес із мертвих, смертю смерть подолав, і тим, що в гробах життя дарував <span class="red">(3)</span>.</p>

<h2><a name="Ранішні молитви">РАНІШНІ МОЛИТВИ</a></h2>

<h3>Молитва св. Макарія до Пресвятої Тройці</h3>
<p>Вставши зі сну, дякую Тобі, Боже, у Святій Тройці єдиний, що у превеликій доброті і в безмежній терпеливості не розгнівався на мене, грішного (грішну) і негідного (негідну), та не погубив мене з моїми провинами, а в пребагатому своєму чоловіколюбстві підніс мене зі сну, щоб я ранішньою молитвою прославляв (прославляла) твою силу.</p>
<p>Просвіти, Владико, мої духовні очі, відкрий мої уста, допоможи мені вправлятися в Твоєму законі і розуміти твої заповіді. Допоможи мені виконувати твою святу волю і визнавати Тебе цілим серцем та славити всесвяте ім’я Твоє, Отця, і Сина, і Святого Духа, нині і повсякчас, і на віки віків. Амінь.</p>

<h3>Молитва до Пресвятої Тройці</h3>
<p>Щиро дякую Тобі, вседобрий Боже, у Святій Тройці єдиний, що Ти охоронив мене цієї ночі від наглої й несподіваної смерти. Із вдячності за цю ласку віддаю Тобі нині цілого (цілу) себе – усі почування і сили моєї душі і тіла – Тобі єдиному на службу, Тобі єдиному на честь і славу.</p>
<p>Не хочу нічого такого ні думати, ні говорити, ні робити, чим би я міг (могла) Тебе зневажити.</p>
<p>А що я свідомий (свідома) своєї немочі, тож прошу Тебе, Пресвята Тройце, не позбав мене Твоєї помочі та опіки.</p>
<p>Допомагай мені завжди твоїми ласками!</p>
<p>Просвічуй мій притемнений розум, щоб я чимраз краще пізнавав (пізнавала) твою волю! Скріплюй мою слабу волю, щоб я робив (робила) тільки те, що Тобі подобається! Загрівай моє холодне серце, щоб воно тільки Тебе завжди любило.</p>
<p>Дай, вседобрий Господи, щоб ціле моє життя вийшло Тобі на славу, а мені на спасення та вічне щастя у Твоєму небесному царстві. Амінь.</p>

<h3>Молитва до Ісуса Христа</h3>
<p>Мій найдорожчий Спасителю! З глибини душі дякую Тобі за те, що Ти дозволив щасливо пережити цю ніч і збудив мене до дальшого життя, щоб у ньому далі Тебе величати та вірно Тобі служити.</p>
<p>І хочу це робити до останньої хвилини мого життя.</p>
<p>Тож віддаю Тобі своє серце і цілого (цілу) себе Тобі жертвую.</p>
<p>А Ти, вседобрий Ісусе, своїми ласками допоможи мені виконувати твою святу волю.</p>
<p>Кріпи мої благородні змагання, освячуй мої думки, слова і діла. Нехай ціле моє життя буде згідне з Твоєю святою Євангелією.</p>
<p>Нехай повік благословенне буде Твоє святе ім’я. Амінь.</p>

<h3>Молитва до Пресвятої Богородиці</h3>
<p>Пречиста Діво Маріє! Із розсвітом цього дня вдаюся під твій покров і як добра дитина благаю Тебе: Матінко моя небесна, заопікуйся мною! У твої руки віддаю душу мою і тіло, – усе моє життя. А Ти, добра небесна Мати, будь найліпшою ненькою та заступницею! Охороняй мене завжди сильним твоїм покровом у всіх небезпеках для душі і тіла. Заступайся за мене у твого божественного Сина та своїми молитвами злагіднюй святий його гнів з приводу моїх гріхів!</p>
<p>Адже добре знаю, що Ти, царице неба, завжди успішно помагаєш усім тим, що з довір’ям віддаються під Твоє заступництво.</p>
<p>І твердо вірю, що під Твоєю святою опікою легше зможу уникнути всіх небезпек для душі і тіла; легше зможу виконувати божу волю, а після смерти осягнути вічне щастя. Амінь.</p>

<h3>Молитва до ангела хоронителя</h3>
<p>Ангеле божий, хоронителю мій святий, даний мені на охорону! Щиро благаю Тебе: просвічуй мене сьогодні, хорони від усього злого, заохочуй до добрих діл і провадь на спасенну дорогу. Амінь.</p>

<h2><a name="Молитви при трапезі">МОЛИТВИ ПРИ ТРАПЕЗІ</a></h2>

<h3>Молитва перед обідом</h3>
<p>Христе Боже, благослови їду і пиття рабам твоїм, бо Ти святий єси, завжди, нині і повсякчас, і на віки віків. Амінь.</p>

<h3>Молитва по обіді</h3>
<p>Благодаримо Тебе, Христе, Боже наш, що наситив нас твоїми земними благами. Не позбав нас і небесного твого царства, але, так як Ти прийшов був, Спасе, поміж учнів твоїх і мир дав їм, прийди й до нас і спаси нас.</p>
<p>Господи, помилуй <span class="red">(3)</span>. Благослови.</p>
<p>Благословен Бог, що милує і живить нас із своїх багатих дарів, своєю благодаттю і чоловіколюбієм, завжди, нині і повсякчас, і на віки віків. Амінь.</p>

<h3>Молитва перед вечерею</h3>
<p>Нехай їдять убогі і наситяться, і прославлять Бога ті, що шукають його; живими будуть їх серця на віки віків. Амінь.</p>

<h3>Молитва по вечері</h3>
<p>Благословенний Ти, Христе, Боже наш, що дав їду у свій час. Наповни нас теж Духом твоїм Святим і перебувай з нами по всі дні нашого життя. Амінь.</p>

<h2><a name="Молитви на кожний день тижня">МОЛИТВИ НА КОЖНИЙ ДЕНЬ</a></h2>

<h3>Молитва, ранішнього намірення</h3>
<p>Господи, дай мені зустріти з душевним спокоєм усе, що принесе мені цей день.</p>
<p>Дай мені цілковито віддатися на волю твою святу.</p>
<p>На всяк час дня цього в усьому настав і підтримай мене.</p>
<p>Які б я не дістав (дістала) вістки сьогодні, навчи мене прийняти їх із спокійною душею і твердим переконанням, що на все – твоя свята воля.</p>
<p>У всіх ділах моїх і словах керуй думками моїми і почуттями.</p>
<p>У всіх непередбачених випадках не дай мені забути, що все Ти послав.</p>
<p>Навчи мене просто й мудро ставитися до всіх людей, нікого не ображаючи, ні не засмучуючи.</p>
<p>Господи, дай мені силу перенести втому і всі події цього дня.</p>
<p>Керуй моєю волею і навчи мене молитися, вірити, надіятися, терпіти, прощати й любити. Амінь.</p>

<h3>Молитва св. Івана Золотоустого на кожну годину дня</h3>
<p>Господи, не позбав мене небесних твоїх благ.</p>
<p>Господи, захорони мене від вічних мук.</p>
<p>Господи, якщо думками, словом або ділом згрішив (згрішила) я, прости мені.</p>
<p>Господи, позбав мене несумлінности, забуття, легковажности і закам’янілої нечутливости.</p>
<p>Господи, охорони мене від усіх спокус.</p>
<p>Господи, просвіти моє серце, затемнене лукавими похотями.</p>
<p>Господи, я як людина згрішив (згрішила), – а Ти як Бог щедрий помилуй мене, бачачи неміч моєї душі.</p>
<p>Господи, пошли благодать свою на поміч мені, щоб я прославив (прославила) ім’я Твоє святе.</p>
<p>Господи Ісусе Христе, впиши мене, раба твого (рабу твою), в книгу життя, і даруй мені кінець добрий.</p>
<p>Господи, Боже мій, хоч і нічого доброго не зробив (зробила) я перед тобою, але дай мені за благодаттю Твоєю положити початок добрий.</p>
<p>Господи, окропи в моє серце росу благодаті Твоєї.</p>
<p>Господи неба і землі, згадай мене, грішного раба твого, окаянного й нечистого (грішну рабу твою, окаянну й нечисту) в царстві твоїм, амінь.</p>
<p>Господи, в покаянні прийми мене.</p>
<p>Господи, не остав мене.</p>
<p>Господи, не введи мене в напасть.</p>
<p>Господи, дай мені добру думку.</p>
<p>Господи, дай мені сльози, і пам’ять про смерть, і упокорення.</p>
<p>Господи, дай мені помисел визнати гріхи мої.</p>
<p>Господи, дай мені смиренність, чистоту і послушність.</p>
<p>Господи дай мені терпеливість, великодушність і лагідність.</p>
<p>Господи, посади в мені корінь доброго і страх перед тобою в серце моє.</p>
<p>Господи, сподоби мене любити Тебе із всієї душі моєї, всіма мислями моїми, і творити в усім волю твою.</p>
<p>Господи, охорони мене від лихих людей, нечистих духів і злих пристрастей, і від усякого іншого нечестивого діла.</p>
<p>Господи, Ти знаєш, що робиш, як Ти волиш; нехай буде воля твоя й у мені, грішному (грішній), бо Ти благословенний єси на віки. Амінь.</p>

<h3>Неділя</h3>
<h4>Молитва до Пресвятої Тройці</h4>
<p>Справедливо є і годиться богоналежно славити Тебе, Пресвяту Тройцю, нероздільно одну в своїй все безконечно перевищуючій істоті, – Тебе, премилосердного нашого Бога. Тебе величають усі земнородні, Тебе славословлять небесні духи.</p>
<p>Єдине істотою божество, що живеш у трьох особах, Тобі ми, всі вірні, приносимо богоналежний поклін.</p>
<p>Отче Вседержителю, Сину і Слово Боже, Всесвятий Душе, єдина сило і владо, єдине царство й величносте, помилуй і спаси нас, що Тебе нашим Богом визнаємо, що до Тебе молимося, що Тобі завжди хочемо служити і Тебе чимраз більше любити. Амінь.</p>

<h4>Молитва до воскреслого Господа Ісуса Христа</h4>
<p>Господи Ісусе Христе, царю слави, смиренний у страстях і могутній у воскресенні, переможцю смерти й ада! Ти виповнив перемогою над смертю і своїм воскресенням те, що приобіцяв у пророчих писаннях, і тому всі духи небесних воїнств і круг цілої землі поклоняються Тобі з невимовною радістю та втіхою і прославляють Тебе, воскреслого, а пекельні власті зі страху дрижать перед тобою.</p>
<p>Ми, покірні слуги Твоєї величности, святкуючи побожно й однодушне пам’ять твого славного воскресення, стаємо всі перед тобою та, згадуючи твою любов до нас, проливаємо сльози радости.</p>
<p>Поглянь, просимо Тебе, на наше смирення і вчини, щоб ми, очищені від скверни наших гріхів твоїм воскресенням, воскресли в Тобі та були достойними живитися плодами твоїх страждань і твого з мертвих востання.</p>
<p>Слава Тобі, Боже, що живеш і царюєш на віки віків. Амінь.</p>

<h3>Понеділок</h3>
<h4>Молитва до ангелів</h4>
<p>До вас, як заступників і сторожів нашого життя, приходжу з поклоном і проханням. Я, окаянний (окаянна) і многогрішний (многогрішна), прошу вас – помилуйте мене. Ви, що споглядаєте божу велич, ви, святі ангели, що найближче стоїте, у страсі й покорі, перед престолом Пресвятої Тройці, ви, кого опромінює невимовний блиск божої слави, моліть милостивого Бога, щоб зберіг мене від усього злого, а особливо від упадку в спокусах. Випросіть мені вашими молитвами ласки боговгодно прожити дні мого життя та ласки служити Богові з такою побожністю, з якою ви служили Ісусові Христові, коли він перебував на землі, і з якою й тепер служите йому в небі.</p>
<p>А Ти, Господи мій, Агнче Божий, що взяв на себе гріхи цілого світу, задля молитви Твоєї Пресвятої Матері і всіх небесних духів, що оточують престол Твоєї божої величности, вислухай моє прохання і пошли свого ангела хоронителя моїй душі і моєму тілу, щоб я під його проводом був охоронений (охоронена) від видимих і невидимих ворогів та сподобився (сподобилася) твого помилування разом з усіма твоїми вгодниками. Амінь.</p>
<p>Святий великий архистратиже Михаїле! Ти, що найближче стоїш до Пресвятої Тройці, начальнику небесних полків, що кличем «Хто, як Бог?» скинув збунтовані небесні духи в пекельну безодню, захисти Церкву нашу, наш нарід, мою родину та мене від напастей злого, і вчини, щоб Бог у моєму житті завжди й у всьому перемагав. Амінь.</p>
<p>Великий Гавриїле, світлий посланче несотвореного світла! Тобі відкрито велику тайну, що від віків була стережена й закрита навіть перед ангелами. І Ти цю тайну виявив єдиній Пречистій у день Благовіщення в Назареті. Разом з нею моли Всевишнього Бога, щоб подав нашим душам мир і своє велике помилування. Амінь.</p>
<p>Святий Рафаїле, Ти, що назвав себе одним із сімох святих ангелів, які підносять молитви святих і з ними стають перед славою Святого Бога! Ти був супутником Товії в далекій дорозі, Ти був його проводарем і опікуном, що завжди давав добру раду і хоронив у небезпеках, Ти був у всьому вірним помічником і другом. Будь і нам, що проходимо тепер небезпечну земну подорож життя, Ти, великий божий архангеле, будь нам усім товаришем і провідником у нашій мандрівці. Моли Владику Христа за мене, нужденного (нужденну) і смиренного (смиренну), щоб не тішився мій ворог моєю погибеллю та щоб не говорив про мене, що «ця людина в пустоті жила і дні її життя пройшли марно, як тінь». Святий архангеле Рафаїле, захисти мене від такого нещасного кінця моєї життєвої дороги. Амінь.</p>

<h3>Вівторок</h3>
<h4>Молитва до святого Івана Предтечі</h4>
<p>Святий Іване, Предтече і хрестителю Господній! Про Тебе говорить святий євангелист, що Ти чоловік, посланий від Бога, щоб дати свідоцтво про світло, і щоб усі увірували в те правдиве світло, що прийшло на цей світ просвітити кожну людину. Після Тебе мало воно прийти, але воно було перше, ніж Ти, бо воно було від віків. Про Тебе, несхвальний пророче, свідчить сам Господь, коли каже, що Ти більший від усіх інших. Пророки провіщали Христа словами, а Ти вказав на нього рукою і говорив: «Це Агнець Божий, що бере на себе гріхи світу». Ти проповідник покаяння, Ти хрестив розкаяних у Йордані, Ти вдостоївся власною рукою діткнутися верху голови царя Бога. Ти перший мученик, Ти посників і пустинників наставник, Ти вчитель чистоти, Ти близький друг Христа. Тебе прошу, до Тебе припадаю: Не відмов мені твого заступництва, щоб душа моя відновилася покаянням, немов другим хрещенням, бо Ти був проповідником покаяння і хрестителем. Випроси мені ласку, щоб я міг (могла) одержати прощення гріхів і міг (могла) увійти колись туди, куди ніщо скверне не може ввійти, у небесне царство. Амінь.</p>

<h3>Середа і п’ятниця</h3>
<h4>Молитва до Хреста Господнього</h4>
<p>Чесний Хресте! Коли перші наші прабатьки в своєму непослусі з’їли овоч із забороненого дерева, що через те стало для них деревом смерти, тоді були вони вигнані з раю, в якому росло дерево життя, що мало своїми овочами удержати людину в молодості та зберегти її від смерти. Але людина стратила можливість доступити до нього, і щойно Ісус Христос повернув нам той божий дар, те в раї утрачене дерево життя. На Тобі, хресне Древо, помер наш Господь Бог, і своєю смертю поборов і нашу смерть; на Тобі, чесний Хресте, жертвував Христос своє життя і через те зробив Тебе животворним деревом, – деревом надприродного життя, життя божого.</p>
<p>Господній животворний Хресте! До Тебе припадаю, Тебе обнімаю й цілую та покірно прошу: Дай мені те життя, що його можна тільки в Тебе знайти, непроминаючу молодість духа, захист перед вічною смертю, святе боже життя. Тричасний Хресте! Багато людей Тебе бояться, від Тебе втікає, Тебе покидає, бо думає, що Ти своїм тягарем пригнітаєш до землі і вбиваєш. Не знають, безумні, що тим, хто Тебе з любов’ю обнімає, Ти даєш ангельські крила, на яких душа злітає до неба і знаходить Бога. Хресте святий, Хресте Господній! Тебе я люблю і Тебе всім серцем вітаю та всього (всю) себе Тобі передаю. У Тобі надія мого спасення, бо вірю, що Ти напевно заведеш мене до Ісуса Христа. Амінь.</p>

<h4>Молитва до Пресвятої Богородиці</h4>
<p>Пресвята Діво, без гріховної плями зачата і в самому Твоєму непорочному зачатті освячена всіма дарами Святого Духа, відповідно до призначеного Тобі безмірного достоїнства Божої Матері! Ти Богом від віків була призначена на те, щоб разом із твоїм Сином стерти голову ворога нашого роду, пекельного вужа, і тим примирити людство з Богом. Ти цариця сотворінь усього світу, чесніша від херувимів і славніша без порівняння від серафимів. Тебе, єдину по Христі, всемогутній збагатив усіма скарбами своєї ласки, так що серед творів його рук навіть думкою не можна собі уявити величнішого діла рук божих. Та не тільки за життя, але й у Твоєму успенні відзначив Тебе Бог понад усіх, переселивши Тебе з душею і тілом у нетлінне життя.</p>
<p>Мати Ісуса Христа! Тобі все завдячуємо, бо Ти дала нам Бога, Спасителя нашого, а через нього Ти зберегла нас від смерти і дарувала нам життя. Пресвята Богородице, хто зуміє висловити велич Твоєї материнської любови до нас? Хто ж зможе перелічити ті всі твої щедрі добродійства, якими обдаровуєш своїх дітей? Тому й моя любов до Тебе лине, бо знаю, що Ти не погордиш малим і нужденним даром любови мого серця, але приймеш його ласкаво, бо від віків ще ніхто не чув, щоб Ти когось, хто вдається до твого серця, без надії залишила. У тій вірі прошу Тебе, наймиліша Мати і моє прибіжище, будь милосердна до мене, що величаю Твоє непорочне зачаття і призиваю Твоє святе ім’я: Маріє! Амінь.</p>

<h3>Четвер</h3>
<h4>Молитва до апостолів</h4>
<p>Вас, верховні апостоли Петре й Павле, та ввесь соборе Христових апостолів і учеників, вас усіх зібрав Господь наш Ісус Христос, щоб ви були з ним та щоб ви в його ім’я проповідували царство Боже. «Святі, на всю землю поширилося благовістя ваше, а прийнявши Святого Духа в огняних язиках, ви спалили поганську лож та сітями ваших слів уловили у віру заблуканих. Тому небо голосить та оповідає вашу славу, а ми просимо, на честь вашої пам’яті: Спаси, Боже, всіх нас, за молитвами твоїх апостолів». Амінь.</p>

<h4>Молитва до святого отця Миколая</h4>
<p>Всеблагий отче Миколаю, великий і предивний чудотворче! Ти своїми молитвами лікував усяку недугу і болість, Ти своїм заступництвом визволяв від певної смерти, Ти своєю опікою відганяв біду. Щиро благаю Тебе, скорого потішителя тих, що є в горі і нуждах теперішнього життя: Поспіши й до мене із своєю поміччю, захисти мене й усіх людей від вогню й води, від голоду й пошести, від тяжкої хвороби і несподіваної смерти. Хорони мене через ціле моє життя, а особливо в страшну хвилину переходу з дочасного життя до вічности. Захисти мене тоді щитом Твоєї молитви перед справедливим гнівом Христа Бога і допоможи мені, щоб я сподобився (сподобилася) навіки в небі, разом з тобою, прославляти й величати боже милосердя. Амінь.</p>

<h3>Субота</h3>
<h4>Молитва до всіх святих</h4>
<p>Ви, всі святі божі угодники, що за свого земного життя, так як і ми тепер, молилися і працювали, терпіли і боролися із спокусами та пристрастями, ви, що у своєму житті постійно шукали Бога, йому вірно в любові служили, а через хрест і відречення себе самих його знаходили і дійшли до неба, ви всі, патріярхи і пророки, апостоли й мученики, святителі й ісповідники, преподобні і праведні, і Ти, личе святих жінок, ви всі добрий подвиг закінчили і витривали у вірі. Тому прошу вас, що маєте велику сміливість перед Спасителем: Просіть його, як доброго, щоб він спас мою душу. Амінь.</p>

<h4>Молитва за померлих</h4>
<p>Умилосердися, Господи Ісусе Христе, над душами тих, що вже за гробом, але ще потребують очищення, щоб у вогні терпіння та муки була їм повернена одіж святости. Згадай, Господи, що Ти для їхнього відкуплення прийняв людське тіло і став одним із нас. Умилосердися над їх плачем та мольбами, які до Тебе підносять, і відпусти їм їхні кари. А те, чого їм нестає для осягнення вічного щастя, доповни твоїми заслугами та заслугами Твоєї Пресвятої Матері і всіх святих. Подай їм твою спасаючу руку і введи їх у світлі місця прохолоди, відпочинку і спокою.</p>
<p>Боже, Ти хочеш спасення всіх людей, бо вони твої діти. Тому просимо Тебе: Подай блаженство неба нашим померлим отцям і матерям, братам і сестрам, і рідні, добродіям і друзям, тим, що вмерли наглою, несподіваною смертю, тим, що найбільше забуті і найбільше потребують помочі, та всім померлим. Усіх їх пом’яни, Господи. Амінь.</p>

<h2><a name="Вечірні молитви">ВЕЧІРНІ МОЛИТВИ</a></h2>

<h3>Молитви перед сном</h3>
<p><span class="red">Поки покладешся на спочинок, зроби собі короткий іспит совісти: пригадай собі всі свої гріхи, якими Ти сьогодні зневажив (зневажила) Господа Бога. Пригадай собі нинішні злі вчинки, слова і думки та, збудивши в собі щирий, досконалий жаль, молися ось так:</span></p>
<p>Вседобрий Боже! З цілого серця дякую Тобі за всі добра, якими Ти мене сьогодні наділив. Дякую Тобі за поживу і здоров’я, дякую за твою опіку та незчисленні ласки. Дякую Тобі за все, що я одержав (одержала) задля заслуг твого єдинородного Сина Ісуса Христа, мого найдорожчого Спасителя. Амінь.</p>
<p>Сповідаюся перед тобою, мій Господи й Боже, у Святій Тройці єдиний, з усіх моїх гріхів, якими я Тебе нині зневажив (зневажила). З цілого серця жалую, що я зневажив (зневажила) Тебе, мого найліпшого небесного Отця, найбільше моє добро.</p>
<p>Прости ж мені, вседобрий Господи, а я щиро постановляю більше не зневажати Тебе.</p>
<p>Боже, милостивий будь мені, грішному (грішній). Боже, очисти мої гріхи і помилуй мене. Без числа нагрішив (нагрішила) я, Господи, прости мені.</p>
<p>Може цей день, який я оце прожив (прожила), уже останній у моєму житті... Тому ще раз прошу Тебе, всемилосердний небесний Отче, помилуй мене!</p>
<p>Даруй мені ласку, щоб смерть несподівано не заскочила мене; даруй ласку, щоб я міг (могла) приготуватись до дороги на страшний твій суд і осягнути те вічне щасливе життя в небі, яке Ти у найбільшому своєму милосерді приготував для добрих своїх дітей.</p>

<h3>Вислови віри, надії, любови і жалю</h3>
<p><span class="red">Кожний християнин повинен відповідними словами збуджувати в собі віру, надію, любов і жаль; тоді вони стануть для нього неоціненним скарбом у годині смерти. Зокрема треба вміти збуджувати з любови до Бога досконалий жаль за гріхи, так як це нижче подано, бо лише тим можна доступити прощення гріхів, коли не можна висповідатися.</span></p>

<h4>Віра</h4>
<p>Боже мій! Я твердо вірю і визнаю все те, що Ти як відвічна правда об’явив, і чого нас свята твоя церква вірити навчає, бо Ти ані сам помилитися не можеш, ані нас не можеш впровадити у зло. У тій вірі бажаю жити і вмерти.</p>

<h4>Надія</h4>
<p>Боже мій! Я твердо надіюся, що задля заслуг твого єдинородного Сина Ісуса Христа, нашого Спасителя, Ти обдаруєш мене потрібними ласками, щоб я тут, на цьому світі, виконував твою волю та цим заслужив собі на вічне життя в небі, бо Ти нам прирік це дати і вірний єси в додержанні обітниць. Боже, не допусти до того, щоб я втратив (втратила) небо.</p>

<h4>Любов</h4>
<p>Боже мій! З цілого серця мого люблю Тебе понад усе, бо Ти є безконечне добро, гідне найвищої любови, Ти моє вічне щастя; а з любови до Тебе – люблю всіх ближніх моїх, як самого себе. Боже, даруй мені ласку любити Тебе щораз то більше.</p>

<h4>Жаль</h4>
<p>Боже мій! З цілого серця жалую за всі мої гріхи, бриджуся ними і твердо постановляю більше не грішити, бо ними, Боже, я зневажив (зневажила) твою безконечну велич і батьківську любов і завдав (завдала) смерть Твоєму Синові Ісусові Боже, прости мені мої гріхи та будь милостивий до мене.</p>

<h2><a name="Молитви на різні потреби">МОЛИТВИ НА РІЗНІ ПОТРЕБИ</a></h2>

<h3>Молитва подяки</h3>
<p>Господи святий, Отче всемогутній, предвічний Боже, від якого походить усякий дар і всяке добро! Дякую Тобі за твої добродійства, що їх багато вилляв єси на мене, грішного й недостойного (грішну й недостойну), та сердечно молюся Тобі:</p>
<p>Так як тепер милостиво вислухав Ти мої молитви і виявив на мені свою доброту, так і назавжди виповняй добрі прохання мої і виявляй на мені багату милість твою.</p>
<p>Бо Ти щедрий і чоловіколюбивий Бог, і Тобі славу возсилаю, Отцю, і Сину, і Святому Духові, нині, і повсякчас, і на віки віків. Амінь.</p>

<h3>Молитва на всяке прошення</h3>
<p>Поглянь, Владико Чоловіколюбче, милостивим твоїм оком на мене, і вислухай мої молитви, що їх з вірою приношу, бо сам Ти сказав: «Усе, що молячись просите, віруйте, що одержите, і буде вам», і ще: «Просіть, і буде вам дано». Тому і я, хоч і недостойний (недостойна), надіючись на милість твою, прошу:</p>
<p>Дай благодать твою мені, прости мені мої гріхи, крий мене від усяких ворогів, видимих і невидимих, охорони від усякої напасти, біди і смутку, охорони від хвороби і всяких болів, та дай мені здоров’я і мирне життя, щоб славив я ім’я Твоє святе, Отця, і Сина, і Святого Духа, нині і повсякчас, і на віки віків, Амінь.</p>
<p>Мій Боже, дякую Тобі за те, що даєш, за те, що віднімаєш. «Нехай буде воля твоя».</p>

<h3>Молитва до Пресвятої Богородиці</h3>
<p>Згадай, о, всемилостива Діво Маріє, що від віків не чувано, щоб Ти покинула будь-кого, що прибігав під твій покров, благав Твоєї помочі або просив твого заступництва.</p>
<p>Ведений таким упованням, Діво над дівами і Мати, удаюсь і я до Тебе, приступаю і стаю перед тобою, зітхаючи, як грішник (грішниця):</p>
<p>Не відкидай моїх слів, Мати предвічного Слова, а послухай їх ласкаво і вислухай мене. Амінь.</p>

<h3>Молитва у терпінні</h3>
<p>Всемогутній Боже! Ти не тільки сотворив небо, землю і все, що в світі є, але Твоє провидіння опікується всім сотворінням, і ніщо в світі не діється без Твоєї волі чи твого допусту. Ти, Господи, знаєш мій біль і моє терпіння, бо в твоїй мудрості й любові хочеш через нього зробити мене подібним до твого Сина Ісуса.</p>
<p>Отче небесний! Благаю Тебе в покорі мого серця, задля заслуг твого єдинородного Сина Ісуса Христа і за його прикладом: Не як я хочу, а як Ти бажаєш, так нехай станеться. Нехай буде воля твоя! Я з повним підчиненням твоїй святій волі приймаю всі ті терпіння та допусти, що їх мені зсилаєш, лучу їх з усіма терпіннями і страстями Спасителя нашого Ісуса і жертвую їх Тобі на більшу твою славу та повторюю за твоїм праведним слугою Йовом: «Нехай буде благословенне ім’я Господа мого!» Пошли мені, Господи, твою ласку видержати в надії й терпеливості так довго, доки це Тобі подобається. Прийми це моє терпіння як покуту за мої гріхи, нехай воно очистить мою душу і влегшить мені дорогу до неба.</p>
<p>Найсолодший Ісусе, допоможи мені нести мій хрест. Навчи мене, як маю наслідувати Тебе і з тобою разом терпіти. Ти сказав: «Прийдіть до мене, всі струджені й обтяжені, і я впокою вас». Ісусе, потіш мене. Навчи мене, Ісусе, в кожній хвилині мого життя бачити божу волю і вірно виконувати її.</p>
<p>Ісусе, кріпи мене в моєму терпінні. Мати Божа, виєднай мені у твого Сина ласку терпеливости. Амінь.</p>

<h3>Молитва до апостола Юди Тадея у важких обставинах життя</h3>
<p>Святий Тадею! Ти мав щастя належати до сім’ї Христа Спасителя, преславний апостоле й мученику. Ти яснієш великими чеснотами, вірний заступнику тих, що Тебе прославляють і до Тебе з довір’ям припадають! Ти опікун і заступник наш у найтрудніших обставинах. Тому стаю перед тобою і благаю з глибини мого серця:</p>
Прийди на поміч мені своїм могутнім заступництвом, бо Ти маєш від Бога ласку приходити зі скорою поміччю тим, хто втратив уже всяку надію на порятунок. Глянь на мене ласкаво!</p>
<p>Моє життя – життя хрестів, а дні мого життя – море терпінь. Дороги життя мого вкриті терням і кожна хвилина його – свідок сліз і зітхань. А на збільшення мого нещастя чорні думки вкрадаються до мого серця. Неспокій, малодушність, брак довір’я, навіть розпука тиснуться до серця. Провидіння закрите перед очима моїми, і віра хитається в серці моїм. Такі думки впроваджують мене у чорні хмари смутку. Не залиши мене в такому тяжкому стані, а прийди з поміччю мені!</p>
<p>Прошу Тебе покірно: Глянь милосердно на мене і не погорди моїм проханням. Хай довір’я моє не буде зраджене! Тебе обдарував Бог ласкою приходити на поміч тим, хто потрапив у безнадійне становище. Тому і я, що теж опинився у скруті, прошу Тебе про заступництво перед Христом Спасителем. Усе життя моє складати буду Тобі мою подяку і прославлятиму ім’я Твоє та шануватиму Тебе як мого особливого опікуна. Дякувати буду Богові за ласки, одержані через Твоє посередництво, і щосили моєї ширити буду славу імені Твоєму. Амінь.</p>

<h3>Молитва за недужих</h3>
<p>Господи наш, Ісуcе Христе! Коли Ти ще жив на землі, до Тебе люди приносили своїх хворих, а часто й самі вони приходили до Тебе цілими громадами, і Ти немічних зводив на ноги, прокажених очищав, сліпим повертав зір, німим мову, а глухим слух, і всім тяжко недужим подавав здоров’я душі і тіла. Поглянь, Господи, у своєму милосерді і на мене (цього, цю) хворого (хвору) твого (твою) раба (рабу), [ім’я], і, якщо така твоя свята воля, поверни мені (йому, їй) здоров’я.</p>
<p>Та якщо здоров’я тіла могло б бути загрозою для спасення моєї (його, її) душі, а ця недуга є дорогою, яка заведе мене (його, її) до Тебе, тоді ласкою своєю допоможи мені (йому, їй), з відданням твоїй святій волі, терпеливо, без скарги й нарікання переносити цю недугу. Нехай це терпіння буде мені (йому, їй) на відпущення і спокутування всіх моїх (його, її) провин та на зібрання заслуг для вічного життя. І моїм (його, її) життям, і моєю (його, її) смертю хай буде прославлене ім’я Пресвятої Тройці, Отця, і Сина, і Святого Духа, по віки вічні. Амінь.</p>

<h3>Молитва на всяку неміч</h3>
<p>Владико Вседержителю, лікарю душ і тілес, Ти, що смиряєш і возносиш, караєш і знову зціляєш, брата нашого (сестру нашу), [ім’я], немічного (немічну), посіти милістю Твоєю, простри руку твою, повну зцілення й ліку, і зціли його (її), піднісши з постелі і немочі.</p>
<p>Заборони духові немочі, віддали від нього (неї) всяку язву, всяку болість, усяку рану, всяку гарячку і трясцю; і, якщо є в ньому (ній) прогрішення або беззаконня, ослаб, відпусти, прости – твого ради чоловіколюбія.</p>
<p>Так, Господи, пощади створіння Твоє у Христі Ісусі, Господі нашім, що з ним благословен єси, з пресвятим, і благим, і животворящим твоїм Духом, нині і повсякчас, і на віки віків. Амінь.</p>

<h3>Молитва при вмираючих</h3>
<p>Всемогутній і милосердний Боже, Ти подав людському родові засоби спасення, а вірним твоїм слугам приобіцяв нагороду вічного життя. Поглянь ласкаво на твого раба (твою рабу), що страждає у тяжкій недузі.</p>
<p>А якщо його (її) життя наближається до свого кінця, до смерти, і Ти відкликуєш його (її) із землі у вічність, то збережи його (її) душу, яку Ти створив. Нехай у тій хвилині, коли душа буде розлучатися з тілом, прийде по неї твій ангел, і хай вона стане перед тобою, Спасителем і суддею, очищена від усякої скверни гріха та хай сподобиться почути радісні слова до спасенних: «Вірний слуго і добрий (вірна слугине і добра), увійди в радість небесного царства». Амінь.</p>

<h3>Молитва у годині смерти</h3>
<p>Господи, Боже мій, уже тепер приймаю у відданні й готовості всяку смерть, яку Ти схочеш на мене послати, з усіма її тривогами, терпіннями душі і болями тіла.</p>

<h3>Молитва християнської родини</h3>
<p>Всесильний і всемилостивий Господи Боже! Твоїй всемогутній опіці вручаємо наш дім і все, що маємо. Благослови, Боже, всім нам, як Ти благословив пресвятій родині в Назареті.</p>
<p>Найсвятіший Спасителю наш, Ісусе Христе! Благаємо Тебе задля любови Твоєї, що склонила Тебе стати чоловіком і вмерти на хресті за всіх нас, благослови нашій родині та всьому домові. Заступи нас, Ісусе, від диявольських підступів і від людської злоби. Захисти нас від громів, тучі, вогню, повені та інших нещасть. Дай нам, Господи, щоб ми всі кріпко держалися святої віри, у терпіннях і смутках не втрачали надії на Тебе і з дня на день росли в любові твоїй, у взаємній любові між собою. А коли прийде час смерти, не допусти, Ісусе, щоб хто-небудь із нас зійшов з цього світу без святих таїнств.</p>
<p>Маріє, Мати милосердя! Веди нас материнською рукою на цій долині сліз і поручай нас Синові Твоєму, щоб ми вдостоїлися його благословення в цьому житті, а в майбутньому – вінця нев’янущої слави.</p>
<p>Святий Йосифе, опікуне нашого Спасителя і його пречистої Матері, вставляйся за нами, благослови і борони нас. Святий архангеле Михаїле, заступай нас перед злобою пекельного змія. Святий Гавриїле, дай нам завжди пізнавати божу волю. Святий Рафаїле, хорони нас від недуг і небезпек життя. Святі ангели хоронителі, перестерігайте нас завжди і не дозвольте, щоб ми зійшли з дороги спасення. Усі святі заступники наші, будьте нам опікунами і моліть Бога за нас. Амінь.</p>

<h3>Молитва батьків за дітей</h3>
<p>Отче небесний! Ти поблагословив мене діточками і поклав на мене обов’язок трудитися над їх вихованням. Знаю, Господи, що колись Ти будеш домагатися від мене рахунку з цього важного обов’язку. У тій свідомості вдаюся до Тебе і благаю в покорі:</p>
<p>Просвіти мій розум, щоб я моїх діточок якнайкраще провадив (провадила) згідно з твоїми святими заповідями. Викоріни з мого серця надмірне прив’язання до них, яке є виявом самолюбства, щоб я не був сліпий (не була сліпа) на їх похибки. Хорони мене, Господи, щоб я не був (була) для них згіршенням. Дай мені так виховати моїх дітей, щоб вони все більше Тебе пізнавали, любили, і ціле своє життя чинили згідно з Твоєю святою волею.</p>
<p>Пречиста Діво Маріє, будь моїм дітям Матір’ю і заступницею. Святий обручнику Йосифе, заопікуйся моїми діточками. Амінь.</p>

<h3>Молитва дітей за батьків</h3>
<p>Всемилосердний Боже! Дякую Тобі за моїх батьків та за всі ті добра, що Ти мені подав через них. Вони виховали мене, навчили любити твої святі заповіді та бридитися гріхом. Я люблю їх і хочу їх завжди шанувати і слухати. А Ти, Господи, поможи мені Твоєю ласкою, щоб я цю постанову виконав.</p>
<p>Благослови їх, Господи, всяким добром та довгим і щасливим життям, хорони від злого, дай їм силу перемогти всі труднощі. Дай, щоб вони на старості своїх літ діждалися потіхи від своїх дітей, а передусім від мене; а по смерті прийми їх і мене до небесного царства. Амінь.</p>

<h3>Молитва учня (учениці)</h3>
<p>Мій любий Ісусе! З цілого серця дякую Тобі за ласку, що можу ходити до школи. З вдячности за це постановляю добре вчитися, завжди бути чемним (чемною) і послушним (послушною) супроти моїх учителів, бо знаю, що й Ти, любий Ісусе, зростаючи в Назареті, був пильний, уважний і послушний своїй Матінці та опікунові, святому Йосифові.</p>
<p>Благослови ж мене, любий Спасителю! Твоєю ласкою поможи, щоб я добре вчився (вчилася) і тим приносив (приносила) Тобі більшу славу, батькам утіху, українському народові честь, а собі, так для душі, як і для тіла, пожиток. Амінь.</p>

<h3>Молитва за перемогу над спокусами</h3>
<p>Господи Милосердний! Ти сотворив чоловіка, щоб душею і тілом прославляв Тебе і вірно Тобі служив. Ти вчинив моє тіло храмом Святого Духа і освячуєш мене кожного разу, коли в пресвятій тайні Євхаристії я приймаю найсвятіше тіло і кров твого єдинородного Сина Ісуса Христа.</p>
<p>Дай мені, Господи, силу, щоб я міг (могла) мужньо й успішно поборювати спокуси злого духа та всі мої низькі пристрасті й пожадання. Зачини двері мого серця перед жадобою земної слави і дочасного майна, не дай доступу ненависті й зависті, віджени від мене гріховні думки й пожадання та дай силу побороти їх.</p>
<p>Дозволь, щоб я через щоденні перемоги віддав (віддала) усі сили мого духа і тіла Тобі на службу. Скріпи, Господи, Твоєю святою ласкою мою слабосильну людську природу, допоможи мені, щоб я щораз більше освячував (освячувала) себе, а колись у майбутньому житті прийми мене до Твоєї небесної слави разом з усіма святими і тими, що вірно служили Тобі.</p>
<p>Згадай, Пречиста Діво Маріє і Мати моя небесна, що я віддався Тобі в опіку і до Тебе хочу належати. Рятуй мене в усіх спокусах. Амінь.</p>

<h3>Молитва про духа покори</h3>
<p>До Тебе, мій Творче і Господи, звертаюся з покірним благанням рятунку в небезпечній спокусі гордости, бо тільки Ти можеш мене врятувати від небезпеки цього гріха, і Ти обіцяв свою святу ласку кожному, хто Тебе в ім’я твого єдинородного Сина Ісуса Христа про неї буде просити.</p>
<p>Ти об’явив нам, що гордість була першим гріхом, який увійшов у світ і спричинив стільки лиха між людьми та безнастанно його спричинює.</p>
<p>Даруй мені, Господи, ласку покори, щоб я належав до тих, що люблять правду і справедливість. Дай мені пізнати себе самого (саму), щоб я не виносив (виносила) себе понад інших, а бачив (бачила) завжди власну неміч і маловартність. Навчи мене, мій найдорожчий Спасителю, цієї найбільшої мудрости, яку Ти проповідав словом і ділом та якої Ти хотів навчити твоїх святих апостолів, коли сам понизив себе аж до умивання їм ніг і хресної смерти.</p>
<p>Дай мені зрозуміти твою святу правду, що «хто хоче бути першим, нехай буде слугою всіх». Покажи мені, найсолодший Ісусе, високу ціну чесноти покори, і розбуди в моєму серці гарячу любов до неї, бо Ти сказав, що «Бог гордим противиться, а покірним дає благодать».</p>
<p>Ісусе, лагідний і покірного серця, дай мені серце, подібне до серця твого. Амінь.</p>

<h3>Молитва в день іменин</h3>
<p>З цілого серця дякую Тобі, Господи, що Ти вчинив мене гідним прийняти святу тайну хрещення і стати членом Твоєї Церкви. Поможи мені, Господи, щоб я назавжди був (була) вірною й чесною дитиною Твоєю і мужнім борцем за справи Христові і за славу його святого імени між людьми. Нині, у день мого небесного заступника, перед тобою, Боже, я відновляю мій хресний обіт і, відрікаючися диявола та його слуг, обіцяю вірити в Христа і вірно йому служити.</p>
<p>Вірую в усе, що Ти, Господи, нам об’явив, і постановляю жити і вмерти так, як це належить вірному (вірній) святої Церкви.</p>
<p>Святий (ім’я), мій небесний опікуне, заступися за мене перед престолом Всевишнього і випроси ласку, щоб я міг Тебе наслідувати, а по смерті разом з тобою оглядати славу божу в небі на віки вічні. Амінь.</p>

<h3>Молитва за того, хто хоче іти в путь</h3>
<p>Господи Боже, Боже наш, істинна й жива путь, Ти подорожував зі слугою твоїм Йосифом, подорожуй. Владико, і з рабом твоїм (з рабою Твоєю) [ім’я], і від усякого буревію й напасти ізбав, і мир та могутність знову устрой, щоб він (вона) над усякою правдою промишляв (промишляла) за заповідями твоїми, і, сповненому (сповненій) житейських і небесних дібр, зволь назад повернутися.</p>
<p>Бо Твоє єсть царство, і сила, і слава, Отця, і Сина, і Святого Духа, нині і повсякчас, і на віки віків. Амінь.</p>

<h3>Молитва на благословення дому</h3>
<p>До Тебе молимося, всемогутній Боже, за цей дім і за тих, що живуть у ньому, і за речі, і щоб Ти зволив їх благословити, і освятити, і розмножити в ньому всякі блага. Подай їм, Господи, достаток з небесної роси, і з земних благ – життя, і їх бажання твоїм милосердям приведи до благого завершення.</p>
Отож, із нашим входом зволь благословити й освятити цей дім, так як Ти благоволив благословити дім Авраама, Ісаака і Якова. У стінах дому цього хай мешкають ангели твого світла і хай оберігають тих, що живуть у ньому.</p>
<p>Бо твоя є сила і слава, Отця, і Сина, і Святого Духа, нині і повсякчас, і на віки віків. Амінь.</p>
<p>Відвідай, молимось до Тебе, Владико, цей дім і далеко від нього віджени всі затії диявола. Хай твої святі ангели мешкають у ньому, захоронюючи його в мирі, і хай Твоє святе благословення буде тут завжди. Обережи, молимось до Тебе, Владико, від пожару, від бурі, від погибелі, пошесті, недуг, від усіх ворожих бід і нападів, щоб дім тих, що на Тебе надіються, був без журби.</p>
<p>Бо Тебе хвалять усі небесні сили і Тебе славить усе сотворіння на віки віків. Амінь.</p>

<h3>Молитва на освячення всякої речі</h3>
<p>Творче і Сотворителю людського роду, дателю благодаті духовної, подателю вічного спасення! Сам, Господи, пошли Духа твого Святого з вишнім благословенням на оцю (називає річ), щоб вона, озброєна силою небесного заступництва, була для тих, хто захоче її вживати, помічною для тілесного спасення, і заступництва, і помочі. Бо Ти благословляєш і освячуєш усе, і Тобі славу возсилаємо, Отцю, і Сину, і Святому Духові, нині і повсякчас, і на віки віків. Амінь.</p>

<h3>Молитви за з’єднання всіх християн</h3>
<p>Ти, Господи, з’єднав різні народи у визнаванні святого імени твого, благаємо Тебе за з’єднання всіх християн, а зосібна за християнські народи сходу. Просимо Тебе, влий у нас усіх бажання єдности, щоб ми разом творили одне стадо під проводом одного пастиря.</p>
<p>Учини, Господи, щоб вони перейнялися наукою своїх святих учителів, які є однаково й нашими отцями у вірі. Бережи їх від злого, що могло б їх від нас відлучити. Дух згоди й любови, що є знаком твого перебування між вірними, нехай прискорить той день, в якім наші бажання злилися б з їхніми, щоб так кожний нарід усякої мови пізнав і прославляв Господа нашого Ісуса Христа, твого Сина. Амінь.</p>

<h2><a name="Молитва Іларіона, митрополита Київського">МОЛИТВА ІЛАРІОНА, МИТРОПОЛИТА КИЇВСЬКОГО</a></h2>

<p>О Владико, Царю й Боже наш, вишній і славний, Чоловіколюбче, що віддаєш задля труди славу же й честь, творячи причасниками твого царства! Пом’яни як благий і нас, убогих твоїх, бо ім’я Твоє – Чоловіколюбець. Хоч і добрих діл не маємо перед тобою, але, багато раз милість учинивши нам, спаси нас. Ми бо люди твої і вівці пастви Твоєї, і стадо, яке щойно почав Ти пасти, вивівши із пагуби ідолослужіння. Пастирю добрий, що кладеш душу за вівці! Не остав нас, хоч іще ми блукаємо; не остав нас, хоч іще грішимо перед тобою, як новокуплені раби, які в усьому не вгодили господеві своєму. Не погорди нами, хоч і мале ми стадо, але промов нам: Не бійся, мале стадо, бо благоізволив Отець ваш небесний дати вам царство.</p>
<p>Багатий милістю і благий щедротами, що обіцяв прийняти розкаяного і вичікуєш повороту грішних, не пом’яни многих гріхів наших! Прийми нас, що звертаємося до Тебе, зітри записані провини наші, зменши гнів, яким загнівили ми Тебе, Чоловіколюбче. Ти бо єси Господь, і Владика, і Творець, і в Тобі є власть – чи жити нам, чи вмирати. Відклади гнів, о, Милостивий, на який ми заслужили нашими ділами; проведи мимо спокусу, бо – земля ми і прах. Не ввійди в суд з рабами твоїми.</p>
<p>Ми, люди твої, Тебе шукаємо, до Тебе припадаємо, Твоєї милости шукаємо. Згрішили ми і зла натворили – не зберегли ми, ні не вчинили, як повелів Ти нам. Земними бувши, до земних склонилися і лукаве вчинили перед лицем слави Твоєї. Тілесним похотям віддали ми себе, віддались у неволю гріхові і печалям житейським, відбігли від свого Владики. Убогі ми на добрі діла, окаянні через зле життя.</p>
<p>Каємося, просимо, молимо: Каємося із-за злих діл наших; просимо, щоб Ти страх свій післав у серця наші; молимо, щоб на страшному суді Ти помилував нас. Спаси, ущедри, споглянь, посіти, умилосердься, помилуй. Твої бо ми, твої створіння, ми діло рук твоїх. Якщо на беззаконня зважатимеш, Господи, Господи, хто встоїться? Якщо віддаси кожному за ділами його, хто ж спасеться? Бо в Тебе очищення, бо від Тебе милість і багате ізбавління. І душі наші в руках твоїх, і віддих наш у волі твоїй. Відколи бо Ти милостиво споглядаєш на нас – у мирі й добрі живемо; якщо ж Ти з гнівом споглядаєш –зникаємо, як рання роса, не встоїться бо порох перед бурею, і ми перед гнівом твоїм.</p>
<p>Але як створіння у Створителя нашого, милости просимо: Помилуй нас, Боже, по великій милості твоїй. Усе бо благе від Тебе для нас; усе ж неправедне – від нас Тобі. Усі бо ми ухилилися, всі разом стали негідними. Немає ні одного з нас, який побивався б і подвизався б за небесне, але всі про земне, усі про печалі житейські побиваємося. Бо зник праведний на землі, не тому що Ти оставляєш нас чи нехтуєш нами, але тому що ми Тебе не шукаємо – воліємо тільки те, що видиме.</p>
<p>Тому-то боїмося, щоб не вчинив Ти з нами, як із Єрусалимом, який оставив Тебе і не ходив путями твоїми. Але не чини нам, як і їм, за ділами нашими, ні за гріхом нашим не воздавай нам. Радше стерпи нам, і ще довго стерпи! Припини гнівний свій полумінь, який простягається на нас, рабів твоїх, сам направляючи нас на істину твою, навчаючи нас творити волю твою, бо Ти єси Бог наш, і ми – люди твої, твоя часть, Твоє ж насліддя.</p>
<p>Не возносимо рук наших до чужого бога, ані не йдемо за якимсь лжепророком, ні єретичних наук ми не придержуємося; тільки Тебе призиваємо, істинного Бога, і до Тебе, що живеш на небесах, очі наші возносимо, до Тебе руки наші підносимо, молимося Тобі: Віддай нам, ж благий Чоловіколюбець, помилуй нас, призиваючи грішників до покаяння, і на страшному суді Твоєму не відлучи нас стояння праворуч Тебе, але причасниками благословення праведних учини нас.</p>
<p>І, поки стоїть світ, не наводь на нас напасті спокус, ані не передай нас у руки чужих, щоб не прозвався город твій полоненим городом, і стадо Твоє – чужинцями на землі, не своїй. Щоб, не сказали сусіди: Де їхній Бог єсть? Не допускай на нас скорботи, ні голоду, ні несподіваних смертей, вогню, потопів; щоб не відпали від віри хиткі у вірі.</p>
<p>Малувато покарай, а багато помилуй; мало зранюй, а милостивно зцілюй; мало оскорблюй, а скоро звеселюй; бо не може наше єство довго носити гнів твій, як стебло вогонь. Але злагіднися, умилосердься, бо Твоє єсть милувати і спасати.</p>
<p>Тому продовж милість твою на людей твоїх, ворогів прожени, мир укріпи, країни усмири, на голод пошли врожай, власть наша хай буде пострахом для країн, боярам подай мудрість, городи насели, Церкві твоїй дай ріст, насліддя своє охорони, чоловіків, і жінок, і дітей спаси. Тих, що в рабстві, у полоні, на каторгах, у подорожах, у плавбі, у в’язницях, у голоді, і в спразі, і в наготі –усіх помилуй, усіх утіш, усіх возвесели, творячи їм радість, і тілесну, і душевну, молитвами, молінням пречистої Твоєї Матері; і святих небесних сил, і предтечі твого і хрестителя Івана, апостолів, пророків, мучеників, преподобних і всіх святих молитвами.</p>
<p>Умилосердься над нами і помилуй нас, щоб, милістю Твоєю ведені в єдності віри, враз весело й радісно славили Тебе, Господа нашого Ісуса Христа, з Отцем і Пресвятим Духом – Тройцю нероздільну, єдинобожественну, яка володіє на небесах і на землі, ангелами і людьми, видимим же і невидимим створінням, нині, і повсякчас, і на віки віків. Амінь.</p>
<p>«Слово про закон і благодать», около 1040 року</p>

<h2><a name="Молитви митрополита Андрея">МОЛИТВИ МИТРОПОЛИТА АНДРЕЯ</a></h2>

<h3>Приречення вірної служби Ісусові Христові</h3>
<p>Найдорожчий наш Спасителю! Ти для нас є всім. Ти нас сотворив і удержуєш при житті. Ти нас, своїх дітей, виховав. Від твого серця йде до нас такий жар любови, що хіба мали б ми кам’яні серця в наших грудях, коли б Тебе не любили. Ти нам дорожчий, ніж батько, мати, брати й сестри, ніж наше власне життя. Тому прирікаємо, що цілим серцем будемо держатися Тебе. Тільки для Тебе одного і з тобою самим хочемо жити і вмирати, щоб із тобою об’єднатися колись навіки в любові. Амінь.</p>

<h3>Молитва про божу мудрість</h3>
<p>Великий і всемогутній Боже! Зішли на мене з високих і святих своїх небес і від престолу своєї святої слави твою святу Мудрість, що сидить праворуч Тебе.</p>
<p>Дай мені мудрість твого уподобання, щоб я в житті умів те, що Тобі миле, гаряче бажати, мудро шукати, у правді признавати і досконало виповняти на славу й честь твого святого імени, «на хвалу слави Твоєї ласки».</p>
<p>Дай мені, Боже, мудрість мого стану, щоб я все сповняв, чого бажаєш, дай мені розуміти мої обов’язки, дай мені мудрість моїх обов’язків і дай мені їх виконати так, як треба і як належить на славу твою і хосен моєї душі.</p>
<p>Дай мені мудрість твоїх доріг і мудрість ходити стежками Твоєї святої волі. Дай мені мудрість поводження і неповодження, щоб я вмів не вивищатися в одних і не упадати в інших. Дай мені мудрість радости і мудрість смутку; нехай тішуся лише тим, що до Тебе веде, нехай смучуся лиш тим, що від Тебе віддалює.</p>
<p>Дай мені мудрість всього, що переминає, і всього, що триває; нехай перше в моїх очах маліє, а друге росте. Дай мені мудрість праці та мудрість відпочинку;
нехай мені буде розкішшю праця для Тебе, а втомою відпочинок без Тебе. Дай мені мудрість щирого і простого наміру, мудрість простоти, мудрість щирости. Нехай серце моє звертається до Тебе і в усьому шукає Тебе впродовж цілого життя.</p>
<p>Дай мені мудрість послуху для твого закону, для Твоєї Церкви. Дай мені мудрість убозтва, щоб я ніколи не оцінював дібр інакше, як відповідно до їх дійсної вартости. Дай мені мудрість чистоти, відповідно до мого стану та покликання.</p>
<p>Дай мені мудрість терпеливости, мудрість покори; мудрість веселости і поваги, мудрість Господнього страху; мудрість правдомовности і добрих діл. Нехай буду терпеливим без ніякого нарікання, покірним без найменшого удавання, веселим без немірного сміху, поважним без суворости; щоб я боявся Тебе без спокус розпуки; щоб я був правдомовний без тіні двоязичности; нехай мої добрі діла будуть вільні від самоуподобання.</p>
<p>Дай мені мудрість – ближніх у потребі напоминати без самовивищення;
дай мені будувати словом і ділом без лицемір’я. Дай мені, Боже, мудрість чуйности, уваги й обережности, нехай мене не зводить на бездоріжжя ніяка пуста гадка.</p>
<p>Дай мені мудрість благородности, нехай мене ніколи не повалить ніяке брудне й недостойне прив’язання. Дай мені мудрість правости, нехай мене ніколи не зводить з дороги обов’язків ніякий самолюбний намір. Дай мені мудрість мужества й сили, нехай мене не звалить ніяка буря. Дай мені мудрість свободи, нехай мене ніколи не поневолить ніяка насильна пристрасть!</p>
<p>Дай мені мудрість богословських чеснот і моральних чеснот: віри, надії, любови, благорозумности, побожности, здержливости і мужности. Дай мені, Боже, мудрість апостолів, мудрість мучеників; дай мені мудрість священичу й душпастирську, дай мені мудрість проповідників і вчителів, дай мені мудрість служителів святих таїн, дай мені мудрість євхаристійну і мудрість таїнственну – мудрість молитви і душевного зріння.</p>
<p>А передусім, Господи, дай мені мудрість сердечного розкаяння і досконалого жалю. Дай мені мудрість пізнання себе в моїй немочі і злобі; дай мені мудрість умертвлення і посту; дай мені мудрість відречення і пожертвовання себе; дай мені мудрість жертви, мудрість хреста, мудрість крови.</p>
<p>Боже, дай мені, вкінці, ту мудрість, що, згідно зі святими твоїми намірами, веде до злуки Церков під одним зверхнім пастирем, Вселенським архиєреєм. Дай мені мудрість те діло святого з’єднання цінити, любити, для нього й життя посвятити. Дай мені мудрість нашого східнього обряду, його придержуватися, його відновляти і розвивати; дай мені мудрість отців святої східньої Церкви і всіх великих церковних учителів.</p>
<p>Дай мені мудрість великого твого апостола Павла, щоб я бодай його послання добре розумів, пам’ятав та вмів їх пояснювати Твоєму народові. Дай мені мудрість першого твого намісника, щоб я розумів наміри твого божого провидіння, що рядить Церквою через Римських архиєреїв;
дай мені мудрість послуху їм та вселенській католицькій Церкві. Дай мені мудрість церковної історії та богословії.</p>
<p>Дай мені ту мудрість, що мені і моєму народові найбільше недостає. Дай мені мудрість правдивого вдоволення, правдивого щастя. Амінь.</p>

<h3>Інша молитва про божу мудрість</h3>
<p>Предвічний Боже, зішли на нас з високого неба твою святу мудрість; просвіти нею наші уми. Нехай божа мудрість поведе нас дорогами правди, нехай стереже нас від ложі й обману.</p>

<h3>Молитва за український нарід</h3>
<p>Всемогучий Боже і царю всесвіту, Спасителю наш, Ісусе Христе, що всім серцем любиш увесь людський рід і своїм безмежним промислом опікуєшся кожним народом зосібна! Споглянь милосердно і на наш український нарід, і на кожний інший нарід, що з повною надією припадає до Тебе, як до свого найліпшого Отця і премудрого царя. Ми діти цього народу, покірно послушні твоїй святій волі, любимо всі народи, що їх Ти відкупив своєю святою кров’ю на хресті, а передусім любимо щирою християнською любов’ю наш український нарід. Тим-то з любови до нього, а радше з любови до Тебе, наш Боже, благаємо: Прости йому всі провини, поправ всі його злі нахили, а скріпи добрі нахили; змилосердися над ним у всіх його потребах. Борони його перед усякою кривдою й несправедливістю ворогів. Зливай на нього безнастанно Твоє щедре благословення.</p>
<p>Благаємо Тебе, наш Боже, про особливу опіку й поміч для нашого народу, щоб, серед усіх переживань і спокус з боку світу, диявола і його слуг, він міг завжди зберегти небесне світло віри, перемагати витривалістю у добрім усякі труднощі і завжди належати до благословенного твого божого царства, – і тут на цім світі, і в небесній батьківщині.</p>
<p>Дай нам ласку, щоб ми всі до одного, злучені єдністю віри і союзом любови під твоїм проводом і проводом святої вселенської Церкви, ішли завжди дорогами правди і справедливости, любови та спасення.</p>
<p>Пошли українському народові святих, великих твоїх слуг, щоб прикладом і словом були його мудрими провідниками у всіх царинах народного, суспільного і громадського життя. Провідникам нашого народу дай світло Твоєї премудрости з неба, дай йому численне й добре та святе духовенство! Заопікуйся його молоддю, щоб не тратила ласки святого хрещення, щоб одержувала в родині і школі основне християнське виховання і виходила на пожиточних синів і дочок свого народу. Благослови всі наші родини, щоб батьки були зразковими й ревними християнами, а матері визначалися мудрістю, побожністю і дбайливістю у вихованні дітей.</p>
<p>Заохоти багатьох із нашого народу до життя досконалішого, до святости. Поклич багатьох, у кожному поколінні, до монашого стану, до геройських жертв за справи Церкви й народу.</p>
<p>Просвіти всіх нас, нахили всі серця, щоб усі якнайліпше пізнавали й цінили святу католицьку віру і, визнаючи її, почували себе щасливими, стояли в ній непохитно, хоч би треба було понести й мученичу смерть, та і щоб за законами святої віри уладжували своє життя.</p>
<p>Благослови також дочасне добро нашого народу. Дай йому волю, щоб міг свобідно розвивати свої природні, тобою дані, сили. Обдаруй його правдивою незіпсованою просвітою. Благослови його працю на всіх ділянках науки, мистецтва й добробуту та благослови всіх і все, щоб наш нарід, живучи мирно та щасливо, міг добре Тобі служити, а з Твоєю поміччю одержати вічну небесну батьківщину.</p>
<p>А Ти, Пресвята Богородице, непорочне зачата, Мати і царице України, святий обручниче Йосифе, покровителю вселенської Церкви, святий архангеле Михаїле, і ви всі, покровителі українського народу, опікуйтеся завжди цим народом, щоб він став народом святим, щоб сповнив своє боже післанництво, щоб навернув увесь схід до світла віри, щоб причинився до світлого добра людського роду, щоб був поміччю і потіхою святої вселенської Церкви та щоб приносив вічному цареві безперестанну славу, честь і поклін на віки вічні. Амінь.</p>

<h3>Молитва про кращу долю українського народу</h3>
<p>Всемогутній, безсмертний Боже, Отче Господа нашого Ісуса Христа! Ти страшний у Твоєму гніві, але безконечно добрий у Твоєму милосерді! Ти зсилаєш на наш грішний людський рід тяжкі допусти і тяжкі терпіння.</p>
<p>Ти й на наш нарід зіслав такі терпіння, що їх не знали наші батьки. Ми мусимо гірко трудитися, щоб здобути собі насущний хліб. Віримо і надіємося, що тяжкі ті допусти зіслав Ти на людський рід як досвід, а не як кару.</p>
<p>Грішних твоїх синів Ти не відтручуєш, не відвертаєш твого пресвятого обличчя від їх долі, бо не хочеш смерти грішника, а його навернення та спасення.</p>
<p>Тому надіємося, що всі терпіння, що їх доводиться нам у житті зносити з милосердної Твоєї волі, допущені для нашого добра. Ми віримо й надіємося, що покаянням, щирою молитвою і щирим прийманням найсвятіших тайн зможемо заслужити собі на те, що скоротиш час досвіду і терпінь, що милосердним оком споглянеш на твоїх дітей, що даси їм витривати з благодаттю у злиднях теперішнього життя і всемогутньою Твоєю волею положиш край нашим терпінням.</p>
<p>Дорогоцінною кров’ю твого Сина бажаємо надолужити Тобі за всі гріхи наших батьків і братів. Через руки наших священиків жертвуємо Тобі безкровну жертву пресвятої Євхаристії, що є повторенням і відновленням хресної жертви твого Сина і Бога, Спасителя нашого Ісуса Христа.</p>
<p>Прийми цю жертву надолуження за всі гріхи людей, прийми наші благальні прохання про милосердя і твою святу благодать.</p>
<p>Умилосердися над усіма тими, що терплять. Даруй їм ласку терпеливо зносити гірку долю і через терпеливість заслужити на пільгу в терпіннях і перемогу в цьому смертному житті та на блаженство вічности. Амінь.</p>

<h3>Інша молитва за український нарід</h3>
<p>Просимо Тебе, царю небесний, Духу правди, любови і справедливости, до Тебе підіймається наша молитва! Зігрій і просвіти наші уми й серця, показуй нам правильну дорогу в нашій праці для добра свого народу, благослови наш труд, і подай нам братню єдність у всіх наших зусиллях для щастя нашої вітчизни й народу та для нового розквіту Христової Церкви в Україні. Амінь.</p>

<h3>Молитва до Пресвятої Богоматері</h3>
<p>Пресвята Діво Маріє, коли твій Син умирав на хресті, поручив Тобі всіх нас людей, що серед страждань і гріхів живемо на цій долині сліз. Багато з нас не часто до Тебе прибігають, багато з нас мало Тебе знають. Та сьогодні стаємо у твоїх стіп, щоб зачерпнути в Тебе чогось із тієї потіхи, якою воскреслий Христос потішив Тебе.</p>
<p>Ми ж діти твої – благослови нас і дай нам усе те, чого нам до спасення треба, щоб наше життя могло бути правдиво християнським!</p>
<p>Благослови нашу батьківщину, благослови ввесь український нарід. Благослови всі наші родини, дай їм дочасний добробут та здоров’я, а ще більше божу благодать і чесноти християнського життя.</p>
<p>Поблагослови й кожного з нас зокрема, благослови на подвиги, на труднощі, на боротьбу християнського життя.</p>
<p>Випроси нам великих святих, героїв християнської любови, дай нам багато святих батьків, які вели б численне потомство дорогами християнської мудрости і справедливости.</p>
<p>Дай нам багато святих матерів, які виховували б дітей у божому страсі, любові свого народу і любові ближнього. Дай нам матерів, повних геройської любови, які ту любов передали б дітям і внукам, і не боялися б тягарів материнства.</p>
<p>Стережи нас перед усіма небезпеками і гріхами, які могли б зводити нас на бездоріжжя невірства, єресі або ненависти.</p>
<p>Дай нам мужніх провідників на церковній і народній ниві, а над усе дай нам бути правдивими твоїми дітьми, Тебе як Матір любити, і бути вірними до смерти Христовій вірі та його святій Церкві. Амінь.</p>

<h3>Молитва за українську родину</h3>
<p>Боже великий, Боже отців наших! Дай нашому народові якнайбільше добрих, святих християнських родин.</p>
<p>Дай нам таких батьків, які голосно й відверто признавалися б до божественної Твоєї євангелії і до Твоєї служби. Дай нам батьків, які для своїх дружин були б прикладом християнського життя, правдивими опікунами та добрими провідниками в житті.</p>
<p>Дай нам таких матерів, що вміли б добре, по-християнськи виховувати своїх дітей, а для своїх чоловіків були б поміччю, потіхою та доброю радою.</p>
<p>Дай нам таких дітей, які були б потіхою та славою батьків і красою свого народу.</p>
<p>Благослови, всемогутній Боже, український нарід. Даруй йому ласку вірно Тобі служити і доступити колись вічної нагороди в небі, бо Тобі, Боже, у Святій Тройці єдиний, Отче, Сину і Духу Святий, належиться вся слава, честь і поклін на віки вічні. Амінь.</p>

<h3>Молитва до св. Йосифа за родину</h3>
<p>Святий обручниче Йосифе, у Тебе люди випрошують собі так багато ласк! І ми вибираємо собі Тебе за отця, опікуна й покровителя нашої родини та всіх нас зосібна. Дай нам наслідувати Тебе в наших щоденних працях і в наших щоденних молитвах. Керуй нашою працею і вдома, і в полі, у робітні й у школі – усюди, де б не працювали ми, будь нам помічником, товаришем і отцем.</p>
<p>Нехай наша родина буде подібна до того святого дому в Назареті, де жила свята родина, якої Ти був головою. Нехай наш дім залишиться по всі часи під Твоєю опікою і під твоїм покровом. Нехай усі ми, що живемо в цьому домі, і всі ті, що житимуть у ньому, мають щоденні докази, що ніколи ніхто без успіху не віддавався під твою опіку. Нехай стане в нашій родині неможливим, щоб хто-не-будь міг про Тебе забути і перестати Тебе з синівською любов’ю почитати. Амінь.</p>

<h3>Молитва про добрих українських священиків</h3>
<p>Господи, Господи! Поглянь з неба, подивись і посіти виноград, який насадила твоя правиця.</p>
<p>Нехай всемогутня твоя рука буде заєдно над цим народом, що його Ти полюбив.</p>
<p>Давай йому, предвічний Боже, у кожному поколінні, аж до кінця світу, єпископів і священиків святих, повних твого Духа – пастирів і вчителів твого закону, що вміли б незмінно зберігати правду твого святого об’явлення та з любови навчати і судити цей великий нарід.</p>
<p>Даруй українському духовенству ласки ніколи не боятися ніякого пожертвування, де тільки йде про твою славу і добро цього народу.</p>
<p>Розпали в серцях українських священиків духа ревности про спасення душ. Відкрий перед їхніми очима премудрість твого об’явлення і дай їм високе почуття святости того діла, до якого Ти їх покликав. Благослови їх працю і їх наміри. Хорони їх від усякого лиха, а передусім від смертного гріха. І злучи їх Твоєю благодаттю, щоб любов’ю були одно – так як Ти, Отче, зі Сином своїм, і Син з тобою. Амінь.</p>

<h3>Молитва про ласки для священиків</h3>
<p>Всевишній, великий силою і розумом, недослідимий і дивний у святих своїх, Господи! Благослови слуг своїх і служителів твого жертовника.</p>
<p>Наповни їх дарами твого Святого Духа, щоб були достойними ставати без пороку [гріха] перед святим твоїм жертовником; щоб могли проповідати євангелію твого царства, освящати слово Твоєї істини; щоб могли приносити Тобі дари й жертви духовні та людей твоїх обновляти водою відродження так, щоб у день страшного приходу твого єдинородного Сина на суд удостоїлися прийняти з його рук нев’янущий вінець слави. Амінь.</p>

<h2><a name="Молитви до українських святих">МОЛИТВИ ДО УКРАЇНСЬКИХ СВЯТИХ</a></h2>

<h3>Молитва до святого Володимира</h3>
<p>Святий князю Володимире, Тобі поручаємо всі потреби нашого народу і свої власні. Ти охрестив Україну в ім’я Пресвятої Тройці. Тож, святий наш покровителю, зглянься на наші мольби та моління всього нашого народу і, як колись живучи на землі, так і тепер, прославлений у небі, молися за нас.</p>
<p>Молися, найперше, щоб увесь наш нарід, яким Ти колись управляв, визнавав одну Христову віру, яку Ти прийняв і в якій Ти себе освятив. Молися, щоб заповідь любови Бога і ближніх завжди була вказівкою нашому народові у громадському житті.</p>
<p>Живе наш нарід серед важких дочасних випробувань, тож молимо Тебе, заступнику й покровителю української землі, вставляйся за нас до Бога і випроси нам благословення в дочасних потребах.</p>
<p>Святий Володимире, будь нам великим опікуном і заступником у небі, як був Ти печаливим князем нашим на землі. Амінь.</p>

<h3>Молитва до святої княгині Ольги</h3>
<p>Свята Ольго, Ти була княгинею української землі, Ти була рівноапостольною у голошенні святої віри в Україні. До Тебе кличе ввесь наш нарід, як до могутньої заступниці в небі. Отож, свята княгине, опікуйся нами. Будь нам матір’ю в небі, як була Ти матір’ю українському народові на землі. Випроси нам ласку, щоб у всіх наших родинах і в цілому народі славилося ім’я боже і зберігались божі правди.</p>
<p>За твоїми молитвами, свята наша заступнице, українська молодь нехай виростає у скромності, люди середніх літ нехай служать побожністю і працьовитістю, а старші нехай добрим прикладом та порадою ведуть український нарід до святости і добробуту.</p>
<p>Могутня заступнице України, свята княгине Ольго, молися за нас. Амінь.</p>

<h3>Молитва до святих Бориса і Гліба</h3>
<p>О, святі світлі мученики, що трудилися на Христовій ниві, і віру Христову по рідній землі, як золоте зерно, сіяли, і зі злої руки брата вашого окаянного погинули! Молимо вас – будьте нам, вашому українському народові, оборонцями й опікунами святими. Учиніть своєю властю святою і своїми молитвами перед небесним Вітцем, щоб наш нарід не зазнав ніколи шкоди від незгідливих рідних синів своїх і щоб окаянних між нами не було.</p>
<p>Благословіть нас, святі мученики за віру Христову, чесно жити, у братній злагоді до давньої сили й добра дійти та в добрій долі Господа нашого Ісуса Христа прославляти. Амінь.</p>

<h3>Молитва до святого Антонія Печерського</h3>
<p>Святий Антонів Печерський, споглянь на нас. Твоя твердиня, Києво-Печерська лавра, і вся твоя батьківщина Україна переживають, за божим допустом, важкі досвіди. Приверни їм, своїми святими молитвами, давню їх славу і святість. Нехай увесь наш нарід відродиться духом і божою правдою на лоні єдиної, святої, соборної й апостольської Церкви. Амінь.</p>

<h3>Молитва до святого Теодосія Печерського</h3>
<p>Святий Теодосіє Печерський, виєднай нам у Господа Бога духа правдивої побожности та духа постійного змагання вчинити християнським усе наше життя: особисте, родинне, суспільне й всенародне. Розбуди в нас і нові покликання до монашого життя, щоб могли вони своїм подвигом свідчити Христові серед нашого народу. Амінь.</p>

<h3>Молитва до святого Йосафата і мучеників</h3>
<p>Святий священномучениче за єдність Христової Церкви Йосафате та інші мученики! Ви своєю мученичою смертю залишили Церкві величне свідоцтво про святу віру. Випросіть нам, щоб зберегли ми цей божий дар і свідчили словами і життям правдивість тієї святої віри.</p>
<p>Випросіть нам ласку, щоб ми вірно жили божими заповідями. Приведіть тих, що живуть у грісі й у темряві незнання, до роздуми над своїм спасенням. Потіште засмучених, скріпіть слабовірних і зробіть, щоб усі відчули ваше сильне заступництво у найсвятішого подателя всього добра.</p>
<p>Учиніть, святий Йосафате та мученики, своїми молитвами, щоб у цілім нашім народі запанувала єдність у вірі, щоб усі стали дітьми однієї святої вселенської Церкви та щоб. увесь український нарід, збагачений божим благословенням, прославляв Бога, що нагородив вас нев’янущим вінцем у своєму царстві.</p>
<p>Радуйтеся, мученики церковної єдности, бо і днесь проповідуєте з’єднання. Радуйтеся і молітеся за наше спасення. Амінь.</p>

<h3>Молитва до святого Йосафата</h3>
<p>Святий Йосафате, Ти пролляв свою кров як мученик за Христову Церкву. Ти завжди бажав і постійним наполегливим благанням просив всемогутнього Бога благодаті об’єднання всіх народів з апостольським престолом. Поможи, щоб це Твоє палке бажання сповнилося – гаряче Тебе призиваємо.</p>
<p>Хочемо, щоб Ти був для тієї святої цілі нашим заступником перед милосердним Богом і Отцем, щоб чимскоріше прийшов день, у якому всі християнські народи разом з нами творили одне-єдине стадо в дусі згоди й любови під проводом наслідника Петрового. Амінь.</p>

<h3>Молитва до всіх святих українського народу</h3>
<p>Як плід чудесний твого спасительного засіву, Господи, земля наша приносить Тобі всіх святих, що просіяли в нашій землі. їх молитвами збережи наш нарід, Многомилостивий.</p>
<p>Усі святі нашого народу, моліть Бога за нас!</p>
<p>Слава наша і похвала Ти єси, свята Ольго/бо через Тебе ми від поганства освободились. І тепер молися за людей, що їх до Бога привела єси.</p>
<p>Радуйся, слуго Христовий, княже великий, святий Володимире. Ти, пізнавши єдиного в Тройці Бога, нарід хрещенням повів до стіп Христа.</p>
<p>Святі страстотерпці Борисе і Глібе, моліться за вашу вітчизну. Голод і злобу відженіть, міжусобиці й ворожнечу поборіть і викореніть їх з нашої землі, та від гріхів охороняйте нас.</p>
<p>Світло євангелії проповідують пре, славно Лавра, святий Антоніє Печорський, і всі наші монастирі, які від Тебе прийняли початок. Молитвами твоїми утверджуй у народі віру в Бога.</p>
<p>Величаємо Тебе, святий Теодосіє Печорський, угодниче божий. Молитвами твоїми проси, щоб сини й дочки нашої Церкви вели богоугодне життя.</p>
<p>Заступниками будьте, святий священномучениче Йосафате та всі мученики, перед Богом за нашу батьківщину, яку ви прославили мученицьким вінцем. Навчіть синів нашої Церкви відважно віру ісповідувати.</p>
<p>Усі святі угодники божі, мученики і священномученики, наша земля веселиться і небо радіє, величаючи подвиги ваші! Ви землі нашої утвердження, ви стовпи і краса нашої Церкви! Живучи в невечернім світлі царства божого, моліться за нас, за спасення душ наших.</p>
<p>Просіть благословення боже на нашу батьківщину, щоб утвердилася в нас віра і правовір’я, мир і благочестя. Сонце правди Христос послав вас, як лучі, які просвічують нашу землю, угодники божі, народу. нашого світила. Душу нашого народу молитвами вашими осіяйте.</p>
<p>Заступнице нашого краю, Пресвятая Богородице! Радуйся, Ти, що своїм благоволінням вінчала батьківщину нашу від давніх літ і посилаєш їй свою благодать! Не відійми від нас, Владичице, і нині милости Твоєї. Поглянь на потреби наші і поможи своїм заступництвом. Пресвятая Богородице, Покрове нашої землі, спаси нас! </p>
<p>Святий апостоле Андрею» святий Миколаю чудотворче, святі Кириле й Методіє, молітеся за нас. </p>
<p>Свята Ольго, святий Володимире, святі Борисе і Глібе, святі Антоніє й Теодосіє Печорські, святий Йосафате і всі мученики за віру, молітеся за нас і захороняйте нас від зла, від усякого гріха, від наглої і несподіваної смерти, від закаменілости серця, від незгоди, ненависти і злої волі, від хвороби душі і тіла, від суєт цього світу, від усяких спокус гріховних.</p>
<p>Дай нам, Боже, щоб, молитвами святого апостола Андрея, цвіло християнство чину в нашій батьківщині на радість і спасення наше; щоб, молитвами, святих Кирила й Методія, ми. завжди мали добре священство, яке вело б нас до Христа; <br/>
щоб, молитвами святого Миколая, наш нарід жив у справедливості й любові;<br/>
щоб, молитвами святої Ольги, наші родини росли у праведності;<br/>
щоб, молитвами святого Володимира, провідники нашого народу були обдаровані щедрістю і справедливістю;<br/>
щоб, молитвами святих Бориса і Гліба, братня любов і згода :володіли в нашому народі;<br/>
щоб, молитвами святих Антонія й Теодосія Печорських, жили ми в нашій землі у мирі й достатку та майно вічне завжди цінили вище від земного;<br/>
щоб, молитвами святого Йосафата й усіх мучеників, ми правдивим каяттям змивали наші гріхи та зберегли єдність віри.</p>
<p>О, Тройце Пресвята! Прийми, що наша земля приносить Тобі, як приємний запах духовний, усіх угодників твоїх – святих українського народу, відомих і невідомих – і, молитвами їх, захорони нашу землю й наш нарід від усього зла. Амінь.</p>

<h2><a name="Молитви за прославу українських слуг божих">МОЛИТВИ ЗА ПРОСЛАВУ УКРАЇНСЬКИХ СЛУГ БОЖИХ</a></h2>

<h3>Молитва за прославу митрополита Андрея Шептицького</h3>
<p>Господи Ісусе Христе, Ти завжди нагороджуєш твоїх вірних слуг не тільки особливішими дарами своєї любови, але й вічною нагородою святих у небі, а у многих випадках і прославою на твоїх святих престолах тут на землі.</p>
<p>Покірно благаємо Тебе: Зволь так прославити свого вірного слугу Андрея Шептицького. Він упродовж свого праведного життя, повного терпінь і досвідів, був добрим пастирем свого стада і великим подвижником церковної єдности.</p>
<p>А через його прославу й заступництво пошли і цілому нашому народові великий дар єдности і свободи. Амінь.</p>

<h3>Молитва за прославу єпископа Павла Ґойдича</h3>
<p>Христе Боже наш, почитаємо твою безконечну велич, прославляємо Твоє незмінне милосердя.</p>
<p>Дякуємо Тобі, що Ти дав нам неустрашимого ісповідника віри, єпископа Павла Ґойдича.</p>
<p>Він своє життя пожертвував для своєї Церкви і своїх вірних. Просимо Тебе прославити йога тією славою, якою він жив і трудився у своєму житті.</p>
<p>Через його заступництво смиренно просимо Тебе про ласку – у надії, перед твоїм .милосердям, що Ти приймеш нашу молитву.</p>
<p>Бо Ти милостивий Бог єси і Тобі славу возсилаємо, Отцю, і Сину, і Святому Духові, нині і повсякчас, і на віки віків. Амінь.</p>

<h3>Молитва про заступництво отця Климентія Шептицького</h3>
<p>Господи Боже наш, що покликав отця Климентія, щоб через тишу його духа і святого* його життя, повного скорботи Христового в’язня, подати обнову нашому народові, даруй, через його заступництво, мир душам нашим, а його монаші чесноти і святість прослав на наших престолах, щоб славилося ім’я Твоє, Отця, і Сина, і Святого Духа. Амінь.</p>

<h3>Молитва за прославу сестри Софронії Ерделі</h3>
<p>О, Боже, у Тройці Святій єдиний! Дякуємо Тобі, що Ти зглянувся з добротою на свою слугиню Софронію Серафиму Ерделі і покликав ЇЇ до монашого життя в Чині святого Василія для особлившого післанництва у Христовій Церкві.</p>
<p>Глибока її віра і дух молитви та жертви привели твою благодать на нові станиці твого благовістування між українським народом на чужині.</p>
<p>Вона любила Тебе цілим своїм серцем, а ближнього – з повною відданістю і геройськими чеснотами терпеливости, смиренности, витривалости, чистоти та любови.</p>
<p>Покірно просимо Тебе, Господи Боже наш, прослав свою слугиню Софронію, щоб зразок її святого життя проповідував між українським народом Христову благовість. Амінь.</p>
<p>Через її заступництво, для Твоєї слави, Господи, подай мені ласку, про яку Тебе покірно благаю.</p>

<h3>Молитва за прославу сестри Йосафати Гордашевськоі</h3>
<p>О, Господи Боже! Славимо Тебе і дякуємо Тобі за те, що Ти покликав свою слугиню Йосафату Гордашевську до свідчення про Христа Господа між українським народом. Вона, як перша черниця Служебниць непорочної Діви Марії, пильно трудилася над вихованням і піднесенням віри свого народу євангельським свідченням і святістю свого життя.</p>
<p>О, Господи Боже! Для Твоєї більшої слави і добра душ, прослав свою вірну слугиню Йосафату. Амінь.</p>
<p>Обдаруй мене ласкою, про яку гаряче молю Тебе, через її заступництво.</p>

<h2><a name="Молитви на чотках і вервиці">МОЛИТВИ НА ЧОТКАХ І НА ВЕРВИЦІ</a></h2>

<h3>Молитва на чотках</h3>
<p>Св. Павло нас учить: «Моліться без перестанку» (1 Сл. 5,17). Цей апостольський заклик можемо сповнити в якійсь мірі молитвою на чотках. На чотках можна повторювати будь-яку молитву до Господа, Матері Божої чи святих.</p>
<p>Коротка молитва, яка збуджує в нас глибокі духовні почування і дитинне довір’я до Бога, це – Ісусова молитва:</p>
<p><span class="red">«Господи, Ісусе Христе, Сину Божий, помилуй мене, грішного (грішну)».</span></p>
<p>Ісусовою молитвою прославляємо Триєдиного Бога – Отця, і Сина, і Святого Духа. Прославляємо Бога як Господа вседержителя, Творця неба і землі і всього видимого і невидимого. Вимовляємо ім’я, яке є понад у сяке ім’я (Фл 2,9) і в якому одержуємо все, чого просимо (Мт 16,23) -– Ісуса. Ісповідуємо, що він є обіцяним Месією, Христом, якого Бог послав для нас, людей, щоб звільнити нас від неволі диявола і гріха. Він же – Син Бога живого (Мт 16,16), який став людиною, щоб нас спасти своєю смертю і воскресенням. Молитвою єднаємося з Богом. Одначе, ми самі не всилі як належиться молитися. Святий Дух учить нас молитися до Отця в ім’я Ісуса (Мк. 13,11; Рм. 8,26-27).</p>
<p>Але водночас, стаючи перед Господом, признаємо, що не завжди ходили ми дорогами божих заповітів, не раз грішили і виявляли невдяку та холод до божої любови. Тому перепрошуємо його і благаємо в його милосердя словами «помилуй мене, грішного (грішну)».</p>
<p>Ісусову молитву можна часто повторювати в часі дня. Володимир Мономах так учив своїх дітей: «Навіть і на коні їздячи - „Господи помилуй" благайте безперестану потай, – бо ся молитва єсть ліпша од у сіх» («Поучення дітям»).</p>
<p>Ісусова молитва справді помагає нам підносити думку до Бога і, хоч ми свідомі своєї немочі і гріховности, однак, будьмо переконані, що божа любов і милосердя – більші і сильніші від наших упадків.</p>
<p><span class="red">Можна за таким зразком молитися на чотках:</span></p>
<p>Боже, милостивий будь мені, грішному (грішній).</p>
<p>Боже, очисти мої гріхи і помилуй мене.</p>
<p>Господи, що створив мене, – помилуй.</p>
<p>Без числа нагрішив (нагрішила) я, Господи, прости мені.</p>
<p>Богородице, Владичице, Діво, спаси мене.</p>
<p>Ангеле, хоронителю мій святий, від усякого зла охорони мене.</p>
<p>Святий апостоле (ім’я), або мучениче (ім’я), або отче Василіє, або преподобний отче (ім’я), моли Бога за мене.</p>
<p>Господи, Ісусе Христе, Сину Божий, помилуй мене, грішного (грішну) [скільки разів хочеш].</p>

<h3>Молитва на вервиці</h3>
<p>В ім’я Отця, і Сина, і Святого Духа. Амінь <span class="red">(3)</span></p>
<p>Молитвами святих отців наших, Господи Ісусе Христе, Боже наш, помилуй нас. Амінь.</p>
<p>Слава Тобі, Боже наш, слава Тобі.</p>
<p>Царю небесний, утішителю, Душе істини, що всюди єси і все наповняєш, скарбе дібр і життя подателю, прийди і вселися в нас, і очисти нас від усякої скверни, і спаси, благий, душі наші.</p>
<p>Вірую в єдиного Бога...</p>
<p>Отче наш, Ти, що єси на небесах, нехай святиться ім’я Твоє, нехай прийде царство Твоє, нехай буде воля твоя, як на небі, так і на землі. Хліб наш насущний дай нам днесь; і прости нам довги наші, як і ми прощаємо довжникам нашим; і не введи нас у спокусу, але ізбав нас від лукавого.</p>
<p>Слава Отцеві, що нас створив, нині і повсякчас, і на віки віків. Амінь.</p>
<p>Богородице Діво, радуйся, благодатна Маріє, Господь з тобою. Благословенна Ти між женами і благословенний плід утроби Твоєї, бо Ти породила Христа Спаса, Ізбавителя душ наших.</p>
<p>Слава Синові, що нас відкупив, нині і повсякчас, і на віки віків. Амінь. Богородице Діво...</p>
<p>Слава Святому Духові, що нас просвітив і у святій вірі утвердив, нині і повсякчас, і на віки віків. Амінь.</p>
<p>Богородице Діво...</p>
<p>Слава Отцю, і Сину, і Святому Духові, і нині, і повсякчас, і на віки віків. Амінь. </p>
<p>Розважмо, як... <span class="red">(див. нижче).</span></p>
<p>Отче наш...</p>
<p>Богородице Діво... <span class="red">(10)</span></p>
<p><span class="red">Тоді:</span> Слава, і нині...</p>

<h4>Радісні таїнства</h4>
<p>1. Розважмо, як Пречиста Діва Марія Господа нашого Ісуса Христа непорочне зачала.</p>
<p>2. Розважмо, як Пречиста Діва Марія Господа нашого Ісуса Христа носила.</p>
<p>3. Розважмо, як Пречиста Діва Марія Господа нашого Ісуса Христа породила.</p>
<p>4. Розважмо, як Пречиста Діва Марія Господа нашого Ісуса Христа у храм принесла.</p>
<p>5. Розважмо, як Пречиста Діва Марія Господа нашого Ісуса Христа у храмі знайшла.</p>

<h4>Страсні таїнства</h4>
<p>1. Розважмо, як Господь наш Ісус Христос кривавим потом заливався.</p>
<p>2. Розважмо, як Господа нашого Ісуса Христа бичували.</p>
<p>3. Розважмо, як Господа нашого Ісуса Христа терням вінчали.</p>
<p>4. Розважмо, як Господь наш Ісус Христос тяжкий хрест двигав.</p>
<p>5. Розважмо, як Господа нашого Ісуса Христа на хресті розп’яли.</p>

<h4>Славні таїнства.</h4>
<p>1. Розважмо, як Господь наш Ісус Христос воскрес із мертвих.</p>
<p>2. Розважмо, як Господь наш Ісус Христос вознісся на небо.</p>
<p>3. Розважмо, як Господь наш Ісус Христос зіслав Святого Духа на апостолів.</p>
<p>4. Розважмо, як Господь наш Ісус Христос Пречисту Діву Марію до неба взяв.</p>
<p>5. Розважмо, як Господь наш Ісус Христос Пречисту Діву Марію в небі вінчав.</p>

<p>Під твою милість прибігаємо, Богородице Діво, молитвами нашими в скорботах не погорди, але від бід ізбав нас, єдина чиста і благословенна.</p>
<p>Молитвами святих отців наших, Господи Ісусе Христе, Боже наш, помилуй нас. Амінь.</p>
<p>В ім’я Отця, і Сина, і Святого Духа. Амінь.<span class="red">(3)</span></p>

<h1><a name="Святі таїнства">СВЯТІ ТАЇНСТВА</a></h1>

<p style="text-align: right">«Я прийшов, щоб мали життя, –<br/>
і мали його вповні».<br/>
<span class="red">(Ів. 10,10)</span></p>

<h2><a name="Таїнства хрещення і миропомазання">ЧИН ХРЕЩЕННЯ І МИРОПОМАЗАННЯ</a></h2>

<span class="italic">
<p>«Коли хто не родиться з води та Духа, не може увійти в царство боже» (їв. 3.5).</p>
<p>Хрещення є наше друге народження – від матеріяльного буття до духовного життя. Цей перехід стається в двох моментах. Найперше, відрікаємося сатани і всіх діл його, значить, відкидаємо есе, що противне Богові. Відтак, прирікаючи служити Христові, заявляємо, що ми готові уложити наше життя на основі його євангелії–благовісті. У хрещенні цей перехід стає дійсністю. Занурені у воді в ім’я Пресвятої Тройці, умираємо для світу гріха та виходимо з води новими людьми, повними божої ласки і божого життя (Рм. 6,34).</p>
<p>Але людині не вистачає тільки народитися, щоб існувати і в житті боротися; їй треба життєдайних сил. При нашому другому народженні ці життєдайні сили – це Святий Дух і його дари, які одержуєм в таїнстві миропомазання. Святим миром що його патріярх освячу є у Великий четвер, священик дає охрещеному «печать дару Святого Духа» (див. Еф. 4,30), щоб новопросвіщенний був повний Духа і ціле життя служив у духовних подвигах перед Богом і для ближнього.</p>
<p>Прадавня практика Христової Церкви, збережена у східніх Церквах, завершує тайну хрещення і миропомазання уділенням таїнства Євхаристії, навіть немовлятам. У такий спосіб новоохрещений і миропомазаний включається в духовне життя євхаристійної громади – Церкви, єднаючися вповні з Ісусом Христом.</p>
</span>

<h2><a name="Молитви перед хрещенням">Молитви перед хрещенням</a></h2>

<p><span class="red">Диякон:</span> Благослови, владико.</p>
<p><span class="red">Священик:</span> Благословен Бог наш завжди, нині, і повсякчас, і на віки віків.</p>
<p><span class="red">Люди:</span> <span class="bold">Амінь.</span></p>

<h3><a>Молитва над оглашенним</a></h3>

<p><span class="red">Диякон:</span> Господу помолімся.</p>
<p><span class="red">Люди:</span> <span class="bold">Господи, помилуй.</span></p>
<p><span class="red">Священик:</span> В ім’я Твоє, Господи, Боже істини, і єдинородного Сина твого, і Святого твого Духа, кладу руку мою на раба твого (рабу твою) <span class="red">[ім’я]</span>, що сподобився (сподобилася) прибігнути до святого імени твого і під покровом крил твоїх схоронитися.</p>
<p>Віддали від нього (неї) оту давню оману і сповни його (її) вірою в Тебе, і надією, і любов’ю, щоб зрозумів (зрозуміла), що Ти єси єдиний Бог істинний, і єдинородний твій Син, Господь наш Ісус Христос, і Святий Дух. Дай йому (їй) у всіх заповідях твоїх ходити і вгодне Тобі зберегти, бо, якщо вчинить це чоловік, живий буде в них.</p>
<p>Напиши його (її) в книзі життя твого, з’єднай його (її) зі стадом насліддя твого, щоб прославилось імення Твоє святе в ньому (ній), і возлюбленого твого Сина, Господа Ж нашого Ісуса Христа, і животворящого твого Духа. Нехай очі твої завжди глядять на нього (неї) милостиво, а вуха твої, щоб почули голос моління його (її). Возвесели його (її) у ділах рук його (її), щоб ісповівся (ісповілася) Тобі, поклоняючись і славлячи величне і всевишнє ім’я Твоє, і возхвалив (возхвалила) Тебе завжди по всі дні життя свого.</p>
<p>Бо Тебе оспівують усі сили небесні, і твоя є слава, Отця, і Сина, і Святого Духа, нині і повсякчас, і на віки віків,</p>
<p><span class="red">Люди:</span> <span class="bold">Амінь.</span></p>

<h3><a>Молитва  заборони</a></h3>

<p>Господу помолімся</p>
<p><span class="red">Люди:</span> <span class="bold">Господи, помилуй.</span></p>
<p>Господи Саваоте, Боже Ізраїля, Ти зціляєш усяку недугу і всяку неміч. Зглянься на раба твого (рабу твою) <span class="red">[ім’я]</span>, знайди, і випробуй, і віджени від нього (неї) усі диявольські діяння.</p>
<p>Заборони нечистим духам і віджени їх, і очисти діло твоїх рук, і, вживши бистрого твого діяння, скоро сокруши сатану під ногами його (її), і дай йому (їй) перемогу над ним і над його нечистими духами.</p>
<p>Щоб він (вона), одержавши милість від Тебе, сподобився (сподобилася) безсмертних і небесних твоїх таїн і славу Тобі возсилав (возсилала), Отцю, і Сину, і Святому Духові, нині і повсякчас, і на віки віків.</p>
<p><span class="red">Люди:</span> <span class="bold">Амінь.</span></p>

<h3><a>Молитва</a></h3>

<p>Господу помолімся.</p>
<p><span class="red">Люди:</span> <span class="bold">Господи, помилуй.</span></p>
<p>Сущий, Владико Господи, Ти сотворив чоловіка на образ твій і на подобу, і дав йому власть на життя вічне, а потім, коли Він через гріх відпав, Ти не погордив ним, але через вочоловічення Христа твого спасення світу встановив.</p>
<p>Ти й це Твоє створіння визволи від ворожої неволі і прийми в Твоє пренебесне царство. Відкрий його (її) духовні очі, щоб осяяло його (її) світло євангелія твого, спряжи з життям його (її) ангела світлого, щоб охороняв його (її) перед усякими ворожими підступами, перед зустріччю з лукавим, перед південним бісом і перед лукавими примарами.</p>
<p><span class="bold">І дише священик на уста його, на чоло і на груди, мовлячи:</span></p>
<p>Вижени з нього (неї) всякого лукавого й нечистого духа, що скрився і гніздиться в серці його (її) (3) духа обмани, духа лукавства, духа ідолослужіння і всякого користолюбства, духа неправди й усякої нечистоти; що діється з диявольської науки.</p>
<p>Учини його (її) словесним овчам святого стада Христа твого, чесним членом Церкви Твоєї, сином і спадкоємцем (дочкою і спадкоємницею) царства твого, щоб, поживши згідно з твоїми заповідями, і зберігши печать непорушну, і захоронивши ризу неоскверненну, одержав (одержала) блаженство святих у царстві твоїм.</p>
<p>Благодаттю, і щедротами, і чоловіколюбієм єдинородного Сина твого, що з Ним благословен єси, з пресвятим, і благим, і животворящим твоїм Духом, нині і повсякчас, і на віки віків.</p>
<p><span class="red">Люди:</span> <span class="bold">Амінь.</span></p>


</body>
</html>